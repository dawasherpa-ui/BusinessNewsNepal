{
  "date": "2025-03-24T01:32:13.486Z",
  "news": [
    {
      "slug": "148251",
      "title": "आजका लागि यस्तो छ विदेशी मुद्राको विनिमयदर",
      "timestamp": 1742774400000,
      "source": "gp",
      "content": "नेपाल राष्ट्र बैङ्कले सोमबारका लागि विदेशी मुद्राको विनिमयदर निर्धारण गरेको छ । अमेरिकी डलरको भाउ स्थिर रहेको छ । केन्द्रीय बैंकका अनुसार अमेरिकी डलर एकको खरिददर १३७ रूपियाँ २६ पैसा र बिक्रीदर १३७ रूपियाँ ८६ पैसा कायम भएको छ ।",
      "longContent": "काठमाडौं, चैत ११ गते । नेपाल राष्ट्र बैङ्कले सोमबारका लागि विदेशी मुद्राको विनिमयदर निर्धारण गरेको छ । अमेरिकी डलरको भाउ स्थिर रहेको छ । केन्द्रीय बैंकका अनुसार अमेरिकी डलर एकको खरिददर १३७ रूपियाँ २६ पैसा र बिक्रीदर १३७ रूपियाँ ८६ पैसा कायम भएको छ ।त्यसैगरी युरोपियन युरो एकको खरिददर १४८ रूपियाँ ४५ पैसा र बिक्रीदर १४९ रूपियाँ १० पैसा, युके पाउन्ड स्टर्लिङ एकको खरिददर १७७ रूपियाँ ३३ पैसा र बिक्रीदर १७८ रूपियाँ ११ पैसा, स्वीस फ्र्याङ्क एकको खरिददर १५५ रूपियाँ ३९ पैसा र बिक्रीदर १५६ रूपियाँ ०७ पैसा कायम गरिएको छ ।अस्ट्रेलियन डलर एकको खरिददर ८६ रूपियाँ ०८ पैसा र बिक्रीदर ८६ रूपियाँ ४५ , क्यानेडियन डलर एकको खरिददर ९५ रूपियाँ ६५ पैसा र बिक्रीदर ९६ रूपियाँ ०७ पैसा, सिङ्गापुर डलर एकको खरिददर १०२ रूपियाँ ७३ पैसा र बिक्रीदर १०३ रूपियाँ १८ पैसा निर्धारण गरिएको छ ।जापानी येन १० को खरिददर नौ रूपियाँ १९ पैसा र बिक्रीदर नौ रूपियाँ २३ पैसा, चिनियाँ युआन एकको खरिददर १८ रूपियाँ ९३ पैसा र बिक्रीदर १९ रूपियाँ ०२ पैसा, साउदी अरेबियन रियाल एकको खरिददर ३६ रूपियाँ ५९ पैसा र बिक्रीदर ३६ रूपियाँ ७५ पैसा, कतारी रियाल एकको खरिददर ३७ रूपियाँ ६५ पैसा र बिक्रीदर ३७ रूपियाँ ८२ पैसा कायम भएको छ ।केन्द्रीय बैङ्कका अनुसार थाई भाट एकको खरिददर चार रूपियाँ ०७ पैसा र बिक्रीदर चार रूपियाँ ०८ पैसा, युएई दिराम एकको खरिददर ३७ रूपियाँ ३७ पैसा र बिक्रीदर ३७ रूपियाँ ५३ पैसा, मलेसियन रिङ्गेट एकको खरिददर ३१ रूपियाँ ०५ पैसा र बिक्रीदर ३१ रूपियाँ १८ पैसा निर्धारण भएको छ । त्यसैगरी साउथ कोरियन वन १०० को खरिददर नौ रूपियाँ ३८ पैसा र बिक्रीदर नौ रूपियाँ ४२ पैसा, स्विडिस क्रोनर एकको खरिददर १३ रूपियाँ ५३ पैसा र बिक्रीदर १३ रूपियाँ ५९ पैसा र डेनिस क्रोनर एकको खरिददर १९ रूपियाँ ९० पैसा र बिक्रीदर १९ रूपियाँ ९९ पैसा तोकिएको छ ।राष्ट्र बैङ्कले हङकङ डलर एकको खरिददर १७ रूपियाँ ६६ पैसा र बिक्रीदर १७ रूपियाँ ७३ पैसा, कुवेती दिनार एकको खरिददर ४४५ रूपियाँ २९ पैसा र बिक्रीदर ४४७ रूपियाँ २३ पैसा, बहराइन दिनार एकको खरिददर ३६४ रूपियाँ १२ पैसा र बिक्रीदर ३६५ रूपियाँ ७१ पैसा, ओमनी रियाल एकको खरिददर ३५६ रूपियाँ ५९ पैसा र बिक्रीदर ३५८ रूपियाँ १५ पैसा निर्धारण गरिएको छ । भारतीय रूपियाँ १०० को खरिददर १६० रूपियाँ र बिक्रीदर १६० रूपियाँ १५ पैसा तोकेको छ ।राष्ट्र बैङ्कले यो विनिमयदरलाई आवश्यकतानुसार जुनसुकै समयमा पनि संशोधन गर्न सकिने जनाएको छ । वाणिज्य बैङ्कले तोक्ने विनिमयदर भने खुल्लाबजारका आधारमा फरक हुनसक्ने र अद्यावधिक विनिमयदर केन्द्रीय बैङ्कको ‘वेबसाइट’मा उपलब्ध हुने जनाइएको छ । रासस",
      "link": "https://gorkhapatraonline.com/news/148251",
      "image": "https://gorkhapatraonline.com/storage/media/261395/conversions/dolor-original-thumb.jpg"
    },
    {
      "slug": "148250",
      "title": "भिन्डी खेतीले चलेको गाउँ",
      "timestamp": 1742774400000,
      "source": "gp",
      "content": "हनुमाननगर कङ्कालिनी गाउँपालिका–७, अन्डिपट्टीगाउँको गर्जो भिन्डी खेतीबाट आएको आम्दानीले चलेको छ ।",
      "longContent": "सुधा देवभारदह (सप्तरी), चैत ११ गते । हनुमाननगर कङ्कालिनी गाउँपालिका–७, अन्डिपट्टीगाउँको गर्जो भिन्डी खेतीबाट आएको आम्दानीले चलेको छ । यहाँका एक सय परिवारले प्रत्येक वर्ष ३० देखि ४० बिघा जग्गामा भिन्डी खेती गरेर पाँच महिनाको अवधिमा एक परिवारले पाँच लाखदेखि १० लाख रुपियाँसम्म आम्दानी गर्दै आएका छन् ।माघमा लगाएको भिन्डी वैशाखदेखि भदौसम्म निरन्तर फल्ने ६५ वर्षीय भोजदेव ठाकुरले बताउनुभयो । उहाँका अनुसार सुरुमा दुई जनाले थालेको भिन्डी खेतीबाट राम्रो आम्दानी भएपछि गाउँका किसान भिन्डी खेतीतर्फ आकर्षित भएका हुन् । यहाँका किसानले ३५ वर्षदेखि यही खेतीलाई निरन्तरता दिँदै आएको उहाँले जानकारी दिनुभयो । वैशाखक‍ो पहिलो हप्तादेखि प्रतिकिलो एक सय रुपियाँमा बिक्री हुने भिन्डी भदौदेखि भने प्रतिकिलो १०/२० रुपियाँसम्म बिक्री हुन्छ । सोही ठाउँका दीपेन्द्र मण्डलले १० कट्ठामा भिन्डी छरेको र सुरुका दुई महिना दैनिक १० हजार रुपियाँसम्म आम्दानी हुने गरेको बताउनुभयो । उहाँले भन्नुभयो, “त्यतिबेलाको हाम्रो आम्दानी ठुला ठुला अफिसरको कमाइभन्दा राम्रो हुन्छ । त्यहीँ आम्दानी बचाएर वर्षभरिको सबै खर्च टार्दै आएकाले हाम्रो गाउँ नै भिन्डीमै चलेको हो ।”आम्दानी राम्रो भए पनि भिन्डी खेती खर्चिलो हुने आइपिएम कृषि समूहका अध्यक्ष कमलदेव साहले बताउनुभयो । उहाँका अनुसार प्रतिकट्ठा भिन्डीबारीमा परिश्रमबाहेक पाँच हजार रुपियाँका दरले खर्च हुन्छ । विषादी र मलको मूल्य उत्तिकै चर्को छ ।भिन्डीको बिउ नै प्रतिकेजीको एक हजार पाँच सयदेखि दुई हजार रुपियाँ पर्छ । एक कट्ठामा दुई केजीका दरले लाग्छ । श्रम अन्तर्गत हप्तामा एक पटक औषधी छर्कनुपर्ने, अवधिमा तीन पटकसम्म गोडमेल गर्नुपर्ने र निरन्तर पानी हाल्नुपर्ने हुन्छ । पहिले यहाँको भिन्डी काठमाडौँ जाने गरेको भए पनि अहिले राजविराज बजारको भर पर्नु परेको छ । काठमाडौँ लाँदालाँदै छिप्पिने हुनाले काठमाडौँ जान छोडेको हो । यो ठाउँ भिन्डीकै नामले प्रख्यात भए पनि खेतीलाई थप प्रभावकारी गर्न सम्बन्धित निकायले कुनै चासो नदेखाएको भिन्डी खेती गर्दै आएका ५२ वर्षीय सत्यनारायण साहले बताउनुभयो ।उहाँले भन्नुभयो, “३५ वर्षको अवधिमा यसपालि प्रदेश सरकारको सहयोगमा कृषि ज्ञान केन्द्र सप्तरीले माघदेखि आइपिएमको अर्थात् एकीकृत शत्रु जीव व्यवस्थापन कार्यक्रम सञ्चालन गरेको छ । सो कार्यक्रमले शत्रु जीव व्यवस्थापन, मित्र जीवको संरक्षण, विषादी न्यूनीकरण स्वास्थ्य बाली उत्पादन, बालीको नियमितता तथा किसानलाई दक्ष बनाउने उद्देश्य लिएको आइपिएमको प्रमुख सहजकर्ता रामप्रसाद इसरले जानकारी दिनुभयो ।गाउँमै महिलालाई रोजगारीभिन्डी खेतीले अन्डिपट्टी छेउछाउका महिलाले गाउँमै रोजगारी पाएका छन् । भिन्डीबारीमा काम गरेर महिलाले दैनिक आम्दानी गर्न थालेपछि आर्थिक रूपमा आत्मनिर्भर भएका छन् । \tभिन्डीको खेतमा पलाएको घाँस उखेल्दै गर्नुुभएकी २७ वर्षीय सियावती मण्डलले चैत लाग्दा नै महिलाले भिन्डी खेतीमा दैनिक रोजगारी पाउँदै आएको बताउनुभयो । अहिले घाँस उखेल्ने र भिन्डी फलेपछि टिप्ने काम पाइन्छ । प्रतिदिन पाँच सय रुपियाँ आम्दानी हुन्छ । उहाँहरूसँगै खेतमा काम गरिरहनुभएकी ६० वर्षीय सकुन्ती मण्डलले परिश्रम अनुसार दाम र सम्मान पाएपछि आनन्द लाग्दो रहेछ भन्ने अनुभूति सुनाउनुभयो ।",
      "link": "https://gorkhapatraonline.com/news/148250",
      "image": "https://gorkhapatraonline.com/storage/media/261394/conversions/2-Bhindi-Kheti-photo-original-thumb.jpg"
    },
    {
      "slug": "148249",
      "title": "‘आर्थिक परिसूचकहरू सकारात्मक’",
      "timestamp": 1742774400000,
      "source": "gp",
      "content": "अर्थतन्त्र चलायमान हुन नसकेको सरोकारवालाको गुनासो कायमै रहेको समयमा अर्थ मन्त्रालयले भने अर्थतन्त्रका सूचकहरू सकारात्मक रहेको उल्लेख गरेको छ ।",
      "longContent": "गोरखापत्र समाचारदाताकाठमाडौँ, चैत ११ गते । अर्थतन्त्र चलायमान हुन नसकेको सरोकारवालाको गुनासो कायमै रहेको समयमा अर्थ मन्त्रालयले भने अर्थतन्त्रका सूचकहरू सकारात्मक रहेको उल्लेख गरेको छ । चालु आर्थिक वर्ष २०८१/८२ को माघसम्मको आर्थिक बुलेटिन आइतबार सार्वजनिक गर्दै मन्त्रालयले मुलुकका समष्टिगत आर्थिक परिसूचकहरू सकारात्मक रहेको दाबी गरेको हो । बुलेटिन अनुसार सरकारको राजस्व परिचालनमा सुधार हुँदै गएको छ । चालु आवको माघसम्म राजस्व परिचालन १३.३ प्रतिशत र कुल खर्च ९.९ प्रतिशतले बढेको बुलेटिनमा उल्लेख छ । राजस्व परिचालनतर्फ सरकारले माघसम्म छ खर्ब ४२ अर्ब ८५ करोड रुपियाँ सङ्कलन गरेको छ । जसमध्ये ८८ प्रतिशत कर राजस्व र १२ प्रतिशत गैरकर राजस्व रहेको छ । गत आवको माघसम्म सरकारले पाँच खर्ब ६७ अर्ब रुपियाँ राजस्व परिचालन गरेको थियो । समीक्षा अवधिमा सरकारले सात खर्ब ५४ अर्ब रुपियाँ खर्च गरेको छ । गत आवको सोही महिनासम्म सरकारले छ खर्ब ८६ अर्ब रुपियाँ खर्च गरेको थियो । कुल खर्चमध्ये चालु तर्फ ६९.२ प्रतिशत, पुँजीगततर्फ ९.१ प्रतिशत र वित्तीय व्यवस्थातर्फ २१.७ प्रतिशत खर्च भएको मन्त्रालयको तथ्याङ्क छ । पुँजीगततर्फ सरकारको खर्च ७.६ प्रतिशतले बढेको तथ्याङ्क मन्त्रालयले प्रस्तुत गरेको छ । करदाताको सङ्ख्या पनि उल्लेख्य वृद्धि भएको मन्त्रालयले जनाएको छ । माघसम्म चार लाख ३३ हजार करदाता थप भएर कुल करदाताको सङ्ख्या ६६ लाख ६० हजार पुगेको मन्त्रालयको तथ्याङ्क छ । कुल करदातामध्ये व्यक्तिगत स्थायी लेखा नम्बर लिने करदाताको सङ्ख्या ४६ लाख १२ हजार रहेको छ । त्यस्तै २० लाख १२ हजारले व्यावसायिक स्थायी लेखा नम्बर लिएका छन् । बाँकी करकट्टी गर्ने निकायले त्यस्तो नम्बर लिएका छन् । वैदेशिक सहायता प्रतिबद्धता पनि गत आवको माघको तुलनामा बढेर दुई खर्ब २१ अर्ब रुपियाँ रहेको छ । कुल प्रतिबद्धतामध्ये २५.५ प्रतिशत अंश अुनदानको रहेको छ भने ऋणको अंश ७४.५ प्रतिशत रहेको छ । गत आवको माघसम्म यस्तो प्रतिबद्धता केवल ८९ अर्ब ४९ करोड रुपियाँ थियो । अर्थतन्त्रको बाह्य क्षेत्रमा पनि क्रमिक सुधार आइरहेको तथ्य मन्त्रालयले प्रस्तुत गरेको छ । माघसम्म निर्यात ४६.५ प्रतिशतले बढ्दा आयात पनि १० प्रतिशतले बढेको छ । विपे्रषण आप्रवाह ७.३ प्रतिशतले बढ्दा श्रम स्वीकृति लिनेको सङ्ख्या १२ प्रतिशतले बढेको छ । त्यस्तै चालु खाता र शोधनान्तर स्थिति दुवै उच्च रूपमा बचतमा रहेको मन्त्रालयले जनाएको छ । वित्तीय क्षेत्रतर्फ निक्षेप सङ्कलन ३.८ प्रतिशतले बढ्दा कर्जा ५.६ प्रतिशतले विस्तार भएको छ । यद्यपि बैङ्कहरूको निष्क्रिय कर्जा वृद्धि भएको मन्त्रालयले जनाएको छ ।",
      "link": "https://gorkhapatraonline.com/news/148249",
      "image": "https://gorkhapatraonline.com/storage/media/261393/conversions/Finance-original-thumb.jpg"
    },
    {
      "slug": "148248",
      "title": "लोडसेडिङले औद्योगिक उत्पादनको लागत बढ्ने",
      "timestamp": 1742774400000,
      "source": "gp",
      "content": "उद्योग क्षेत्रमा घोषित र अघोषित रूपमा भइरहेको लोडसेडिङले व्यवसायमा प्रत्यक्ष असर परेको गुनासो उद्योगी व्यवसायीले गरेका छन् ।",
      "longContent": "गोरखापत्र समाचारदाताकाठमाडौँ, चैत ११ गते । उद्योग क्षेत्रमा घोषित र अघोषित रूपमा भइरहेको लोडसेडिङले व्यवसायमा प्रत्यक्ष असर परेको गुनासो उद्योगी व्यवसायीले गरेका छन् । नेपाल सिमेन्ट उत्पादक सङ्घ, स्टिल उत्पादक सङ्घ र नेपाल धागो उत्पादक सङ्घले संयुक्त रूपमा पत्रकार सम्मेलन गरेर उद्योगमा भएको लोडसेडिङले उत्पादन क्षमतामा ह्रास भई उत्पादनको लागत मूल्य महँगो पर्न गएको जानकारी दिए । लोडसेडिङका कारण सिमेन्ट र डन्डीको उत्पादनको लागत महँगो पर्न गएको उद्योगीहरूको भनाइ छ । सिमेन्ट उत्पादक सङ्घका पूर्वअध्यक्ष ध्रुव थापाले उद्योगमा दैनिक घोषित रूपमा १२ घण्टा र अघोषित रूपमा दुई घण्टा लोडसेडिङ हुने गरेको बताउनुभयो । उद्योगमा नियमित रूपमा बिजुलीको आपूर्ति नहुँदा उत्पादनमा ५० प्रतिशतले कमी आई उत्पादनको लागत मूल्यसमेत बढ्न गएको उहाँको भनाइ छ । नेपाल विद्युत् प्राधिकरणले उद्योगमा पूर्वाग्रहपूर्ण तरिकाबाट बिजुली काटेर लोडसेडिङ हुँदा सिमेन्टको लागत मूल्यसँगै बजार मूल्यसमेत महँगो पर्न गएको उहाँको भनाइ छ । औद्योगिक क्षेत्रमा सधैँ लोडसेडिङ भइरहेको छ तर नेपाल विद्युत् प्राधिकरण किन लोडसेडिङ छैन भन्छ ? किन लोडसेडिङको सूचनासहितको तालिका दिँदैन ? भन्ने प्रश्न गर्दै थापाले देशमा लोडसेडिङको अन्त्य नभई झुठको खेती प्राधिकरणले गरिरहेको आरोप लगाउनुभयो ।स्टिल उत्पादक सङ्घका अध्यक्ष शोभाकर नेपालले लोडसेडिङ, कच्चा पदार्थको मूल्य वृद्धि र डलर महँगो हुँदा डन्डीको मूल्य महँगो पर्न गएको बताउनुभयो । लोडसेडिङका कारण स्टिल उद्योगको उत्पादनमा ६० देखि ७० प्रतिशतले कमी आएको उहाँको भनाइ छ । नेपाल उद्योग वाणिज्य महासङ्घका पूर्वअध्यक्ष पशुपति मुरारकाले उद्योग दिनमा एक घण्टा पनि बन्द गर्न नहुने बेला प्राधिकरणले बिजुली नदिएर १२ घण्टासम्म बन्द गरेको बताउनुभयो । बर्खाको समयमा निर्माण सामग्री नहुने अवस्थामा उद्योग नचल्ने र मङ्सिरमा धान उत्पादन भए पनि उद्योग बढी समय चल्नु स्वाभाविक भएको उहाँले बताउनुभयो । नेपाल विद्युत् प्राधिकरणले जुनबेला उद्योगलाई धेरै बिजुली चाहिएको समयमा प्राधिकरणले लोडसेडिङ गर्दा उद्योग व्यवसायमा ठुलो असर परेको गुनासो उहाँको छ ।प्राधिकरणले घरायसी प्रयोजनमा बिजुली निरन्तर दिने उद्योग कलकारखानामा भने १२ घण्टासम्म लोडसेडिङ गराएको उहाँको भनाइ छ । प्राधिकरण लोडसेडिङ गरेको छु भन्न नसक्ने, लोडसेडिङको तालिका नदिने अनि झुटो र भ्रामक प्रचारबाजीमा गरेर किन उद्योगीलाई दुःख दिइरहेको उहाँको भनाइ छ । उद्योगीले सर्वोच्च अदालतका पूर्वन्यायधीश गिरिशचन्द्र लालको संयोजकत्वमा गठित आयोगको प्रतिवेदन कार्यान्वयन गरी डेडिकेटेड र ट्रङ्क लाइन विवाद समाधान गर्न आग्रह गरेका छन् । लाल आयोगमा २०७२ साउनदेखि पुस २९ गतेसम्म महसुल निर्धारण आयोगले महसुल दर निर्धारण नगरेको अवधिको डेडिकेटेड र ट्रङ्क लाइनको महसुल लिन र तिर्न नपर्ने उद्योगी व्यवसायीले दाबी गरेका छन् ।",
      "link": "https://gorkhapatraonline.com/news/148248",
      "image": "https://gorkhapatraonline.com/storage/media/261392/conversions/industry-electricity-original-thumb.jpg"
    },
    {
      "slug": "148247",
      "title": "इजाजत नै नलिई श्रमिक आपूर्ति गर्नेलाई कारबाही",
      "timestamp": 1742774400000,
      "source": "gp",
      "content": "श्रम तथा व्यवसायजन्य सुरक्षा विभागले श्रमिक आपूर्तिकर्ताको इजाजतपत्र नै नलिई श्रमिक आपूर्ति गर्ने कम्पनी र प्रतिष्ठानलाई जरिबाना गरेको छ ।",
      "longContent": "गोरखापत्र समाचारदाता काठमाडौँ, चैत ११ गते । श्रम तथा व्यवसायजन्य सुरक्षा विभागले श्रमिक आपूर्तिकर्ताको इजाजतपत्र नै नलिई श्रमिक आपूर्ति गर्ने कम्पनी र प्रतिष्ठानलाई जरिबाना गरेको छ । विभागका अनुसार काठमाडौँको सिनामङ्गलस्थित काठमाडौँ मेडिकल कलेजले श्रम ऐन २०७४ अनुसार श्रमिक आपूर्तिकर्ताको इजाजतपत्र नै नलिएका फाल्कन सर्भिसिस कम्पनी र कमल पोखरी सपोर्ट सर्भिस कम्पनीबाट श्रमिक आपूर्ति गरेको पाइएपछि ती कम्पनी र मेडिकल कलेजलाई दुई/दुई लाख जरिबाना गरेको हो ।विभागका महानिर्देशक कमलप्रसाद भट्टराईले काठमाडौँ मेडिकल कलेजको अनुगमन गर्दा इजाजतपत्र नलिएका श्रमिक आपूर्तिकर्ता कम्पनीबाट श्रमिक आपूर्ति गरेको पाइएपछि जरिबाना गरेको जानकारी दिनुभयो । साथै उहाँले इजाजतप्राप्त गरेका श्रमिक आपूर्तिकर्ता कम्पनीबाट मात्रै श्रमिक आपूर्ति गर्न सबै प्रतिष्ठानको ध्यानाकर्षण गराउनुभयो । विभागका भट्टराईले पछिल्लो समयमा इजाजत नलिएका श्रमिक आपूर्ति कम्पनीले गैरकानुनी तरिकाले श्रमिक आपूर्ति गर्ने गरेको पाइएकाले त्यस्ता आपूर्ति कम्पनीबाट सचेत हुन सबै प्रतिष्ठानलाई आग्रह गर्नुभयो । विभागका अनुसार चालु आव २०८१/८२ को आठ महिनासम्म ३५ वटा श्रमिक आपूर्तिकर्ता कम्पनीलाई नयाँ इजाजतपत्र प्रदान गरेको छ । यस अवधिमा ३५५ वटा श्रमिक आपूर्तिकर्ता कम्पनीको इजाजतपत्र नवीकरण गरेको छ भने २८३ वटा श्रमिक आपूर्तिकर्ता कम्पनीको निरीक्षण गरेको विभागले जनाएको छ ।",
      "link": "https://gorkhapatraonline.com/news/148247",
      "image": "https://gorkhapatraonline.com/storage/media/261391/conversions/shram_swikriti_bibhag-original-thumb.jpg"
    },
    {
      "slug": "148246",
      "title": "सहकारीको सम्पत्ति लिलाम गर्न समन्वय गरिने",
      "timestamp": 1742774400000,
      "source": "gp",
      "content": "भूमि व्यवस्था, सहकारी तथा गरिबी निवारण मन्त्रालय समस्याग्रस्त सहकारी व्यवस्थापन समितिको कार्यालयले विभिन्न सहकारीको जग्गा र सम्पत्ति लिलामी गर्ने सन्दर्भमा सहजीकरणका लागि सरोकारवालासँग छलफल गरेको छ ।",
      "longContent": "गोरखापत्र समाचारदाता काठमाडौँ, चैत ११ गते । भूमि व्यवस्था, सहकारी तथा गरिबी निवारण मन्त्रालय समस्याग्रस्त सहकारी व्यवस्थापन समितिको कार्यालयले विभिन्न सहकारीको जग्गा र सम्पत्ति लिलामी गर्ने सन्दर्भमा सहजीकरणका लागि सरोकारवालासँग छलफल गरेको छ । समितिका सदस्यसचिव केशवप्रसाद पौडेलका अनुसार सहकारी सञ्चालकले बैङ्क तथा वित्तीय संस्थाबाट ऋण लिँदा राखेको धितो लिलामको प्रक्रियाका सन्दर्भमा मन्त्रालय, नेपाल राष्ट्र बैङ्क र बैङ्कका सञ्चालकसँग छलफल गरिएको हो । आइतबार मन्त्रालयमा सम्पन्न छलफलमा बैङ्क तथा वित्तीय संस्थाले समेत आफ्नो लेना रकम पनि लिन सक्ने र बढी हुन आउने रकम यस समितिलाई उपलब्ध गराउने व्यवस्था गर्न प्रस्ताव गरिएको छ । उहाँले बचतकर्ताको बचत फिर्ता सुनिश्चित हुने र सरकारलाई आर्थिक भार नपर्ने हुनाले निर्देशन तथा समस्या समाधान हुनुपर्ने प्रस्तावमाथि छलफल भएको छ । उहाँले भूमि व्यवस्था, सहकारी तथा गरिबी निवारण मन्त्रालयबाट तत्काल रोक्का यथावत् राख्न पूर्वपत्रानुसार पत्राचार भएमा बैङ्क तथा वित्तीय संस्थाबाट समितिसमक्ष समन्वय हुने र असुलीको दर बढ्न जाने हुँदा समस्या समाधान हुनुपर्ने बताउनुभयो । मन्त्रालयका सचिव अर्जुनप्रसाद पोखरेल, समितिका अध्यक्ष श्रीमणकुमार गौतम, राष्ट्र बैङ्क कार्यकारी निर्देशकसहित सरोकारवालाको उपस्थितिमा भएको छलफलमा लिलामी प्रक्रियामा अदालत, सम्पत्ति शुद्धीकरण विभाग तथा नेपाल प्रहरीको अनुसन्धान ब्युरोबाट र बैङ्क तथा वित्तीय संस्थासमेत रोक्का रहेका अचल सम्पत्ति समन्वयमा लिलामी प्रक्रियामा लैजाने समझदारी भएको छ । उहाँले मन्त्रालयले समस्याग्रस्त घोषणा गरी सम्पत्ति व्यवस्थापन तथा दायित्व भुक्तानीका लागि समितिसमक्ष लेखिआएका सहकारी संस्थाको मात्र सम्पत्ति व्यवस्थापन तथा दायित्व भुक्तानी गरिने प्रस्ट पार्नुभयो । उहाँले अहिलेसम्म एभरेस्ट बैङ्क लिमिटेड र राष्ट्रिय सहकारी बैङ्क लिमिटेडबाट मात्र समितिको समन्वयमा लिलामी प्रक्रियामा जाँदा १२ करोड रुपियाँ समितिको खातामा प्राप्त भएको र बचतकर्ताको बचत फिर्तामा सहयोग पुगेको बताउनुभयो ।",
      "link": "https://gorkhapatraonline.com/news/148246",
      "image": "https://gorkhapatraonline.com/storage/media/261390/conversions/sahakari-original-thumb.jpg"
    },
    {
      "slug": "148244",
      "title": "एमसिसी परियोजनाले निरन्तरता पाउने",
      "timestamp": 1742774400000,
      "source": "gp",
      "content": "संयुक्त राज्य अमेरिकाले नेपालमा सञ्चालित मिलेनियम च्यालेन्ज कर्पोरेसन (एमसिसी) परियोजनालाई निरन्तरता दिने भएको छ ।",
      "longContent": "गोरखापत्र समाचारदाताकाठमाडौँ, चैत ११ गते । संयुक्त राज्य अमेरिकाले नेपालमा सञ्चालित मिलेनियम च्यालेन्ज कर्पोरेसन (एमसिसी) परियोजनालाई निरन्तरता दिने भएको छ । अमेरिकाको राष्ट्रपतिमा डोनाल्ड ट्रम्प निर्वाचित भएपछि रोकिएको करिब ५५ करोड डलर अनुदान (करिब साढे ७५ अर्ब रुपियाँ) बराबरको अमेरिकी सहयोग नियोग मिलेनियम च्यालेन्ज कर्पोरेसन (एमसिसी) कम्प्याक्ट परियोजनाले अब निरन्तरता पाउने भएको हो ।परराष्ट्रमन्त्री डा. आरजु राणा देउवाले अमेरिकी राष्ट्रपति डोनाल्ड ट्रम्पका दक्षिण र मध्य एसियाका लागि राष्ट्रिय सुरक्षा वरिष्ठ निर्देशक रिकी गिलसँगको भेटमा हालै नयाँ दिल्लीमा नेपाललाई अमेरिकाले दिँदै आएको एमसिसीलगायतका परियोजना निरन्तर गरिदिन आग्रह गर्नुभएको थियो ।भारतको विदेश मन्त्रालयले नयाँ दिल्लीमा आयोजना गरेको ‘राइसिना डायलग’ कार्यक्रमका लागि त्यहाँ रहनुभएका गिलसँग मन्त्री डा. राणाले चैत ५ गते भेटवार्ता गरी सो आग्रह गर्नुभएको थियो । सो भेटका क्रममा मन्त्री डा. राणाले नेपाललाई सहयोग पुर्‍याउने सडक एवं जलविद्युत् पूर्वाधार परियोजनाका रूपमा भर्खरै निर्माण सुरु भएको एमसिसी परियोजनाको निर्माण रोकिन पुगेकाले  यसलाई निरन्तरता दिने काममा पुनर्विचार गरिदिन उहाँले आग्रह गर्नुभएको थियो । त्यस आग्रहमा सुरक्षा निर्देशक गिलले आफूले यस विषयमा पुनर्विचारका लागि प्रक्रिया सुरु गर्ने बताउनुभएको थियो । उहाँले अमेरिकाले नेपाललाई दिँदै आएको आर्थिक सहयोगलाई निरन्तरता दिने आश्वासन दिनुभएको थियो । त्यसलगत्तै शनिबार मात्र अमेरिकी सरकारले सो परियोजनालाई निरन्तरता दिने गरी सूचना जारी गरेको हो ।",
      "link": "https://gorkhapatraonline.com/news/148244",
      "image": "https://gorkhapatraonline.com/storage/media/261388/conversions/Untitled-1-(1)-original-thumb.jpg"
    },
    {
      "slug": "148188",
      "title": "सुनको मूल्य तोलामा नौ सय घट्यो",
      "timestamp": 1742688000000,
      "source": "gp",
      "content": "गत शुक्रबारको तुलनामा सुनचाँदीको मूल्यमा आइतबार सामान्य थपघट भएको छ । स्थानीय बजारमा सुनको मूल्य तोलामा नौ सय र चाँदी तोलामा १५ रुपियाँले घटेको छ ।",
      "longContent": "काठमाडौं, चैत १० गते । गत शुक्रबारको तुलनामा सुनचाँदीको मूल्यमा आइतबार सामान्य थपघट भएको छ । स्थानीय बजारमा सुनको मूल्य तोलामा नौ सय र चाँदी तोलामा १५ रुपियाँले घटेको छ ।गत शुक्रबार प्रतितोला एक लाख ७५ हजारमा कारोबार भएको सुन आज नौ सयले घटेर प्रतितोला एक लाख ७४ हजार एक सय कायम भएको नेपाल सुनचाँदी व्यवसायी महासङ्घले जनाएको छ ।यसैगरी, चाँदी प्रतितोला रू एक हजार ९८० मा खरिद बिक्री हुनेछ । आज अन्तरराष्ट्रिय बजारमा प्रतिऔँस सुन तीन हजार २२ अमेरिकी डलरमा कारोबार भइरहेको छ । रासस",
      "link": "https://gorkhapatraonline.com/news/148188",
      "image": "https://gorkhapatraonline.com/storage/media/261283/conversions/gold1616689900-original-thumb.jpg"
    },
    {
      "slug": "148143",
      "title": "यस्तो छ आजको तरकारी र फलफूलको थोक मूल्य",
      "timestamp": 1742688000000,
      "source": "gp",
      "content": "कालिमाटी फलफूल तथा तरकारी बजार विकास समितिले आजका लागि कृषि उपजको थोक मूल्य निर्धारण गरेको छ । समितिका अनुसार तरकारी र फलफूलको अधिकतम थोक मूल्य निर्धारण गरिएको हो ।",
      "longContent": "काठमाडौँ, चैत १०  गते ।  कालिमाटी फलफूल तथा तरकारी बजार विकास समितिले आजका लागि कृषि उपजको थोक मूल्य निर्धारण गरेको छ । समितिका अनुसार तरकारी र फलफूलको अधिकतम थोक मूल्य निर्धारण गरिएको हो । गोलभेँडा ठूलो (नेपाली) प्रतिकिलो रु २५, गोलभेँडा ठूलो (भारतीय) प्रतिकिलो रु ५०, गोलभेँडा सानो (तराई) प्रतिकिलो रु २५, आलु रातो प्रतिकिलो रु ३५, प्याज सुकेको (भारतीय) प्रतिकिलो रु ६०, गाजर (लोकल) प्रतिकिलो रु ५०, गाजर (तराई) प्रतिकिलो रु ३०, बन्दा (लोकल) प्रतिकिलो रु १५, बन्दा (तराई) प्रतिकिलो रु ३०, बन्दा (नरिवल) प्रतिकिलो रु १५, काउली (स्थानीय) प्रतिकिलो रु २५, स्थानीय काउली (ज्यापु) प्रतिकिलो रु ३०, मूला रातो प्रतिकिलो रु ४०, मूला सेतो (लोकल) प्रतिकिलो रु २०, सेतो मूला (हाइब्रिड) प्रतिकिलो रु २५, भन्टा लाम्चो प्रतिकिलो रु ४० तथा भन्टा डल्लो प्रतिकिलो रु ५०, तने बोडीको मूल्य प्रतिकिलो रु १३० कायम गरिएको छ ।यसैगरी, मटरकोसा प्रतिकिलो रु ५०, घिउ सिमी (लोकल) प्रतिकिलो रु ६०, घिउ सिमी (हाइब्रिड) प्रतिकिलो रु ६०, घिउ सिमी (राजमा) प्रतिकिलो रु ९०, टाटे सिमी प्रतिकिलो रु ७०, तिते करेला प्रतिकिलो रु १३०, लौका प्रतिकिलो रु ५०, परबर (लोकल) प्रतिकिलो रु ९०, परबर (तराई) प्रतिकिलो रु ८०, घिरौला प्रतिकिलो रु ६०, झिगुनी प्रतिकिलो रु ७०, फर्सी पाकेको प्रतिकिलो रु ५०, फर्सी हरियो (लाम्चो) प्रतिकिलो रु ३०, हरियो फर्सी (डल्लो) प्रतिकिलो रु ३०, सलगम प्रतिकिलो रु ५० तथा भिण्डी प्रतिकिलो रु १०० कायम गरिएको छ । यस्तै, सखरखण्ड प्रतिकिलो ७०, बरेला प्रतिकिलो रु ४०, पिँडालु प्रतिकिलो रु ९०, स्कूस प्रतिकिलो रु ४०, रायो साग प्रतिकिलो रु ५०, पालुङ्गो साग प्रतिकिलो ७०, चमसुरको साग रु ३५, तोरीको साग प्रतिकिलो रु ४०, मेथीको साग प्रतिकिलो रु ७०, प्याज हरियो प्रतिकिलो रु ४०, बकुला प्रतिकिलो रु ६०, तरुल प्रतिकिलो रु ९०, च्याउ (कन्य) प्रतिकिलो रु १८०, च्याउ (डल्ले) प्रतिकिलो रु ३८० तथा कुरिलो प्रतिकिलो रु १००० निर्धारण गरिएको छ ।निगुरो प्रतिकेजी रु १२०, ब्रोकाउली प्रतिकिलो रु ५०, चुकुन्दर प्रतिकिलो रु ६०, सजीवन प्रतिकिलो रु ३००, कोइरालो प्रतिकिलो रु १८०, रातो बन्दा प्रतिकिलो रु ५०, जिरीको साग प्रतिकिलो रु ६०, ग्याठकोभी प्रतिकिलो रु ७०, सेलरी प्रतिकिलो रु १५०, पार्सले प्रतिकिलो रु ३००, सौफको साग प्रतिकिलो रु ६०, पुदिना प्रतिकिलो रु ३००, गान्टे मूला प्रतिकिलो रु ६०, इमली प्रतिकिलो रु १६०, तामा प्रतिकिलो रु १००, तोफु प्रतिकिलो रु १२० र गुन्द्रुकको मूल्य प्रतिकिलो रु ३५० तोकेकोे छ ।समितिले स्याउ (झोले) प्रतिकिलो रु २५०, स्याउ (फूजी) प्रतिकिलो रु ३५०, केरा (दर्जन) रु १६०, कागती प्रतिकिलो रु २७०, अनार प्रतिकिलो रु ३५०, अङ्गुर (हरियो) प्रतिकिलो रु २००, अङ्गुर (कालो) प्रतिकिलो रु २५०, सुन्तला (भारतीय) प्रतिकिलो रु १३०, तरबुजा हरियो प्रतिकिलो रु ८०, मौसम प्रतिकिलो रु २००, जुनार प्रतिकिलो रु १५०, भुइँकटहर प्रतिगोटा रु २००, काँक्रो (लोकल) प्रतिकिलो रु ६०, काँक्रो (हाइब्रिड) प्रतिकिलो रु ३०, रुख कटहर प्रतिकिलो रु ९०, निबुवा प्रतिकिलो रु ५०, नासपाती (चाइनिज) प्रतिकिलो रु २५०, मेवा (नेपाली) प्रतिकिलो रु ५०, मेवा (भारतीय) प्रतिकिलो रु १२०, अम्बा प्रतिकिलो रु १२०, लप्सी प्रतिकिलो रु १२०, स्ट्रबेरी (भुइँऐसेलु) रु २५०, किबी प्रतिकिलो रु ४५० तथा आभोकाडो प्रतिकिलो रु ६५०, अमलाको मूल्य प्रतिकिलो रु ९० निर्धारण गरिएको छ ।यसैगरी, अदुवा प्रतिकिलो रु १२०, खुर्सानी सुकेको प्रतिकिलो रु ३३०, खुर्सानी हरियो प्रतिकिलो रु ८०, खुर्सानी हरियो (बुलेट) प्रतिकिलो रु ८०, खुर्सानी हरियो (माछे) प्रतिकिलो रु ७०, सुर्खानी (अकबरे) प्रतिकिलो २५०, भेडे खुर्सानी प्रतिकिलो रु १००, लसुन हरियो प्रतिकिलो रु ६०, हरियो धनिया प्रतिकिलो रु १००, लसुन सुकेको चाइनिज प्रतिकिलो रु २८०, लसुन सुकेको नेपाली प्रतिकिलो रु २३०, छ्यापी सुकेको प्रतिकिलो रु १६०, छ्यापी हरियो प्रतिकिलो रु ७०, ताजा माछा (रहु) प्रतिकिलो रु ३२०, ताजा माछा (बचुवा) प्रतिकिलो रु २६०, ताजा माछा (छडी) प्रतिकिलो रु २४०, रुख टमाटर प्रतिकिलो रु १७०, राजा च्याउ प्रतिकिलो रु ३०० र सिताके च्याउको मूल्य प्रतिकिलो रु ८०० तोकेको छ ।  रासस",
      "link": "https://gorkhapatraonline.com/news/148143",
      "image": "https://gorkhapatraonline.com/storage/media/261219/conversions/adrhs-original-thumb.jpg"
    },
    {
      "slug": "148129",
      "title": "आजका लागि यस्तो छ विदेशी मुद्राको विनिमयदर",
      "timestamp": 1742688000000,
      "source": "gp",
      "content": "नेपाल राष्ट्र बैंकले आइतबारका लागि विदेशी मुद्राको विनिमयदर निर्धारण गरेको छ । राष्ट्र बैंकका अनुसार आज अमेरिकी डलर एकको खरिददर १३७ रुपियाँ २६ पैसा र बिक्रीदर १३७ रुपियाँ ८६ पैसा कायम भएको छ ।",
      "longContent": "काठमाडौं, चैत १० गते । नेपाल राष्ट्र बैंकले आइतबारका लागि विदेशी मुद्राको विनिमयदर निर्धारण गरेको छ । राष्ट्र बैंकका अनुसार आज अमेरिकी डलर एकको खरिददर १३७ रुपियाँ २६ पैसा र बिक्रीदर १३७ रुपियाँ ८६ पैसा कायम भएको छ ।युरोपियन युरो एकको खरिददर १४८ रुपियाँ ८० पैसा र बिक्रीदर १४९ रुपियाँ ४५ पैसा, युके पाउन्ड स्टर्लिङ एकको खरिददर १७७ रुपियाँ ६७ पैसा र बिक्रीदर १७८ रुपियाँ ४५ पैसा, स्वीस फ्र्याङ्क एकको खरिददर १५५ रुपियाँ ७८ पैसा र बिक्रीदर १५६ रुपियाँ ४६ पैसा कायम गरिएको छ ।अस्ट्रेलियन डलर एकको खरिददर ८६ रुपियाँ ३६ पैसा र बिक्रीदर ८६ रुपियाँ ७३, क्यानेडियन डलर एकको खरिददर ९५ रुपियाँ ७३ पैसा र बिक्रीदर ९६ रुपियाँ १५ पैसा, सिङ्गापुर डलर एकको खरिददर १०२ रुपियाँ ८८ पैसा र बिक्रीदर १०३ रुपियाँ ३३ पैसा निर्धारण गरिएको छ ।यस्तै, जापानी येन १० को खरिददर नौ रुपियाँ २१ पैसा र बिक्रीदर नौ रुपियाँ २५ पैसा, चिनियाँ युआन एकको खरिददर १८ रुपियाँ ९४ पैसा र बिक्रीदर १९ रुपियाँ ०२ पैसा, साउदी अरेबियन रियाल एकको खरिददर ३६ रुपियाँ ५९ पैसा र बिक्रीदर ३६ रुपियाँ ७५ पैसा, कतारी रियाल एकको खरिददर ३७ रुपियाँ ६५ पैसा र बिक्रीदर ३७ रुपियाँ ८२ पैसा कायम भएको छ ।केन्द्रीय बैंकका अनुसार थाई भाट एकको खरिददर चार रुपियाँ ०५ पैसा र बिक्रीदर चार रुपियाँ ०७ पैसा, युएई दिराम एकको खरिददर ३७ रुपियाँ ३७ पैसा र बिक्रीदर ३७ रुपियाँ ५३ पैसा, मलेसियन रिङ्गेट एकको खरिददर ३१ रुपियाँ ०५ पैसा र बिक्रीदर ३१ रुपियाँ १८ पैसा निर्धारण भएको छ । त्यस्तै, साउथ कोरियन वन १०० को खरिददर नौ रुपियाँ ३८ पैसा र बिक्रीदर नौ रुपियाँ ४२ पैसा, स्वीडिस क्रोनर एकको खरिददर १३ रुपियाँ ६० पैसा र बिक्रीदर १३ रुपियाँ ६६ पैसा र डेनिस क्रोनर एकको खरिददर १९ रुपियाँ ९५ पैसा र बिक्रीदर २० रुपियाँ ०३ पैसा तोकिएको छ ।राष्ट्र बैंकले हङकङ डलर एकको खरिददर १७ रुपियाँ ६६ पैसा र बिक्रीदर १७ रुपियाँ ७३ पैसा, कुवेती दिनार एकको खरिददर ४४५ रुपियाँ ४५ पैसा र बिक्रीदर ४४७ रुपियाँ ३९ पैसा, बहराइन दिनार एकको खरिददर ३६४ रुपियाँ १२ पैसा र बिक्रीदर ३६५ रुपियाँ ७१ पैसा, ओमनी रियाल एकको खरिददर ३५६ रुपियाँ ५९ पैसा र बिक्रीदर ३५८ रुपियाँ १५ पैसा रहेको छ । भारतीय रुपियाँ १०० को खरिददर १६० रुपियाँ र बिक्रीदर १६० रुपियाँ १५ पैसा तोकेको छ ।राष्ट्र बैंकले यो विनिमयदरलाई आवश्यकतानुसार जुनसुकै समयमा पनि संशोधन गर्न सकिने जनाएको छ । वाणिज्य बैंकले तोक्ने विनिमयदर भने खुला बजारका आधारमा फरक हुनसक्ने र अद्यावधिक विनिमयदर केन्द्रीय बैंकको ‘वेबसाइट’मा उपलब्ध हुने जनाएको छ । रासस",
      "link": "https://gorkhapatraonline.com/news/148129",
      "image": "https://gorkhapatraonline.com/storage/media/261203/conversions/dolor-original-thumb.jpg"
    },
    {
      "slug": "148124",
      "title": "असिनापानीले बाली नष्ट",
      "timestamp": 1742688000000,
      "source": "gp",
      "content": "शुक्रबार मध्यरातमा आएको हावाहुरीसहितको असिनापानीले खाद्यान्न तथा तरकारी बाली नष्ट हुँदा रौतहटको उत्तरी क्षेत्रका किसानले क्षति बेहोर्नु परेको छ । जिल्लाको उत्तरी क्षेत्रमा मात्र परेको असिनापानीले उक्त क्षेत्रका किसानको मकै, गहुँ, मसुरो र तरकारी बाली नष्ट गरी क्षति पु¥याएको हो ।",
      "longContent": "रौतहट समाचादातारौतहट, चैत १० गते । शुक्रबार मध्यरातमा आएको हावाहुरीसहितको असिनापानीले खाद्यान्न तथा तरकारी बाली नष्ट हुँदा रौतहटको उत्तरी क्षेत्रका किसानले क्षति बेहोर्नु परेको छ । जिल्लाको उत्तरी क्षेत्रमा मात्र परेको असिनापानीले उक्त क्षेत्रका किसानको मकै, गहुँ, मसुरो र तरकारी बाली नष्ट गरी क्षति पुर्‍याएको हो । विशेष गरी चन्द्रपुर, गुजरा, फतुवाविजयपुर र वृन्दावन नगरपालिकाका विभिन्न वडामा लगाइएका बालीनाली नष्ट भएको छ । गुजरा नगरपालिका–१ का किसान हिरालाल राउतको डेढ बिघा जमिनमा लगाएको मकै पूर्ण रूपमा सखाप भएको छ । यस्तै फतुवाबिजयपुरका किसान गोविन्द चौधरीको १० कट्ठा जमिनमा लगाएको लसुन र प्याज पनि सखाप भएको छ । धेरै मेहनत गरेर रोपको लसुन प्याज एकै रातमा सखाप भएपछि ठुलो चिन्ता परेको उहाँले बताउनुभयो । यस्तै चन्द्रपुर–६ का किसान तेजीलाल महतोको एक बिघा जमिनको मकै र १० कट्ठाको गहुँ पूर्ण रूपमा नष्ट भएको छ । असिनापानीको कारण वृन्दावन–१, बलेरीका किसान प्रेमलाल पटेल, रवीन्द्र पटेल र हेमन राउतेसमेत ठुलो नोक्सानी बेहोर्नु परेको गुनासो गर्नुभएको छ । प्रेमलालको १० कट्ठा, रवीन्द्रको १५ कट्ठामा लगाएको मकै र हेमनको १५ कट्ठाको गहुँबाली र १० कट्ठाको मकै बालीमा ठुलो क्षति पुगेको छ । उक्त क्षेत्रमा व्यावसायिक रूपमा तथा करेसाबालीमा लगाएको तरकारी बालीसमेत नष्ट भएको वृन्दावन जल उपभोक्ता समितिका सचिव सुरेन्द्रप्रसाद पटेलले जानकारी दिनुभयो । उहाँका अनुसार बलेरी क्षेत्रमा मात्रै करिब पाँच सय बिघा जमिनमा लगाएको मकैबाली नष्ट भएको छ । गहुँ बाली र तरकारी बालीमा पनि ठुलो क्षति पुगेको छ । चन्द्रपुर नगरपालिकाका कृषि अधिकृत सन्दीप देवकोटाले पालिकाभित्र रहेको खेतीयोग्य जमिनको करिब ६० प्रतिशत भूभागमा मकै खेती गरिएको र ३० प्रतिशत जमिनमा गहुँ र बाँकीमा तरकारी र दलहन खेती भएको बताउनुभयो । उहाँका अनुसार असिनाका कारण धानचमर निस्किएका र सुत्ला च्यापेका मकै पूर्ण रूपमा नष्ट भएको छ । स्थानीय सरकारले क्षतिको विवरण सङ्कलन गरी राहतका लागि प्रदेश तथा सङ्घ सरकारसमक्ष पहल गरिदिन किसानले अनुरोध गरेका छन् ।",
      "link": "https://gorkhapatraonline.com/news/148124",
      "image": "https://gorkhapatraonline.com/storage/media/261198/conversions/Asina-Pani-Le-Ksheti-Puryeko-Gahu-original-thumb.jpg"
    },
    {
      "slug": "148123",
      "title": "कोषको दाबी भुक्तानी तेह्र अर्ब",
      "timestamp": 1742688000000,
      "source": "gp",
      "content": "सामाजिक सुरक्षा कोषले हालसम्म योगदानकर्तालाई दाबी भुक्तानीबापत झन्डै साढे १३ अर्ब रुपियाँ भुक्तानी गरेको छ ।",
      "longContent": "गोरखापत्र समाचारदाता काठमाडौँ, चैत १० गते । सामाजिक सुरक्षा कोषले हालसम्म योगदानकर्तालाई दाबी भुक्तानीबापत झन्डै साढे १३ अर्ब रुपियाँ भुक्तानी गरेको छ । सामाजिक सुरक्षा योजनामा योगदान गर्न सुरु गरेयता विभिन्न चार योजना अन्तर्गत दुई लाख दुई हजार ९०६ योगदानकर्तालाई १३ अर्ब ३७ रुपियाँ दाबी भुक्तानी गरिएको कोषले जनाएको छ । सामाजिक सुरक्षा योजना २०७५ मङ्सिर ११ गते सुरु गरे पनि २०७६ साउन १ देखि कोषमा रोजगारदाता र योगदानकर्ताले रकम जम्मा गर्न थालेका हुन् । कोषका अनुसार २०७६ साउनदेखि २०८१ चैतसम्म कोषमा योगदान गरेर विभिन्न चार वटा योजनामा भुक्तानी लिनेमध्ये सबैभन्दा धेरै वृद्धावस्था सुरक्षा योजना अन्तर्गतका छन् । सो योजना अन्तर्गत सो अवधिसम्म एक लाख एक हजार ७५५ योगदानकर्ताले ११ अर्ब २० करोड ८० लाख ९४ हजार ३९१ रुपियाँ भुक्तानी लिएको कोषले जनाएको छ । यस्तै औषधी उपचार, स्वास्थ्य तथा मातृत्व योजना अन्तर्गत हालसम्म नौ हजार ८५४ जनाले एक अब ७७ करोड ९२ लाख पाँच हजार ९१५ रुपियाँ, आश्रित परिवार सुरक्षा योजना अन्तर्गत ६७२ योगदानकर्ताका परिवारले २१ करोड १५ लाख ८५ हजार ३८३ रुपियाँ र दुर्घटना तथा अशक्तता सुरक्षा योजना अन्तर्गत चार हजार ९८४ योगदानकर्ताले १७ करोड ६६ लाख १५ हजार ६७२ रुपियाँ भुक्तानी लिएका छन् ।यही चैत १ सम्म कोषमा ७५ अर्ब ७५ करोड रुपियाँ योगदान रकम सङ्कलन भएको छ । कोषमा मासिक रूपमा आधारभूत पारिश्रमिकको २० प्रतिशत रोजगारदाता र ११ प्रतिशत श्रमिकका तर्फबाट ३१ प्रतिशत जम्मा हुँदै आएको छ । यस्तै ३१ प्रतिशत रकममध्येबाट कोषले औषधी उपचार, स्वास्थ्य तथा मातृत्व सुरक्षा योजनाका लागि एक प्रतिशत, दुर्घटना तथा अशक्तता सुरक्षा योजनाका लागि १.४ प्रतिशत, आश्रित परिवार सुरक्षा योजनाका लागि ०.२७ प्रतिशत र वृद्धावस्था सुरक्षा योजनाका लागि २८.३३ प्रतिशत छुट्याइने छ । कोषका अनुसार वृद्धावस्था सुरक्षा योजना अन्तर्गत जम्मा हुने योगदानकर्ताको आधारभूत पारिश्रमिकको २८.३३ प्रतिशत रकमलाई निवृत्तभरण योजनामा २० प्रतिशत र अवकाश सुविधा योजनामा ८.३३ प्रतिशत रकम जम्मा हुने व्यवस्था गरेको छ । कोषमा औपचारिक, वैदेशिक रोजगारी, अनौपचारिक र स्वरोजगार गरी कुल २० लाख ७९ हजार चार जना योगदानकर्ता कोषको योजनामा सूचीकृत भएका छन् । सूचीकृत हुनेमा वैदेशिक रोजगारीमा रहेका श्रमिक धेरै छन् । सरकारले वैदेशिक रोजगारीमा जाने श्रमिकलाई सामाजिक सुरक्षा कोषमा आबद्ध गराउने विषयलाई अनिवार्य गरेको छ । कोषका अनुसार चैत १ सम्म कोषको योजनामा औपचारिक क्षेत्रतर्फका पाँच लाख ६८ हजार १८८, वैदेशिक क्षेत्रतर्फका १५ लाख १० हजार ६३, अनौपचारिक क्षेत्रतर्फका ४४६ जना र स्वरोजगार क्षेत्रका ३०७ जना सूचीकृत भएका छन् । कोषमा यस अवधिसम्म २० हजार २४४ रोजगारदाता आबद्ध छन् ।",
      "link": "https://gorkhapatraonline.com/news/148123",
      "image": "https://gorkhapatraonline.com/storage/media/261197/conversions/social-security-fund-original-thumb.jpg"
    },
    {
      "slug": "148122",
      "title": "लक्ष्मी स्टिल र सर्वोत्तम सिमेन्टले तिरे बक्यौता",
      "timestamp": 1742688000000,
      "source": "gp",
      "content": "नवलपरासीको सुनवलमा सञ्चालनमा रहेको लक्ष्मी स्टिलले डेडिकेटेड तथा ट्रङ्क लाइनबाट विद्युत् खपत गरेबापतको बक्यौता महसुल तिर्न सुरु गरेको छ ।",
      "longContent": "गोरखापत्र समाचारदाताकाठमाडौँ, चैत १० गते । नवलपरासीको सुनवलमा सञ्चालनमा रहेको लक्ष्मी स्टिलले डेडिकेटेड तथा ट्रङ्क लाइनबाट विद्युत् खपत गरेबापतको बक्यौता महसुल तिर्न सुरु गरेको छ । नेपाल विद्युत् प्राधिकरण, परासी वितरण केन्द्रका अनुसार कम्पनीले शुक्रबार २३ करोड ७९ लाख रुपियाँ बक्यौतामध्ये पहिलो किस्ताबापत ८४ लाख ९८ हजार रुपियाँ बुझाएको हो । केन्द्रका प्रमुख सुरज रेग्मीका अनुसार उद्योगले २८ किस्तामा बक्यौता तिर्ने प्रतिबद्धता जनाएको छ  । सुनवलमै सञ्चालित सर्वोत्तम सिमेन्टले बक्यौताबापतको दोस्रो किस्ता पनि बुझाएको केन्द्रले जनाएको छ । २८ किस्तामा बक्यौता तिर्ने प्रतिबद्धता जनाएको उद्योगले शुक्रबार दोस्रो किस्ताबापत ३७ लाख ६३ हजार रुपियाँ बुझाएको हो । उद्योगको बक्यौता ११ करोड ९६ लाख रुपियाँ रहेको छ ।",
      "link": "https://gorkhapatraonline.com/news/148122",
      "image": "https://gorkhapatraonline.com/storage/media/261196/conversions/nea-dedicated-udyogi_GnYLEDsrIl-original-thumb.jpg"
    },
    {
      "slug": "148120",
      "title": "कर्णालीबाट त्रिचालिस हजारलाई श्रम स्वीकृति",
      "timestamp": 1742688000000,
      "source": "gp",
      "content": "कर्णाली प्रदेशमा दुई आर्थिक वर्षमा ४३ हजारभन्दा बढीले श्रम स्वीकृति लिएका छन् ।",
      "longContent": "ललित बसेलसुर्खेत, चैत १० गते । कर्णाली प्रदेशमा दुई आर्थिक वर्षमा ४३ हजारभन्दा बढीले श्रम स्वीकृति लिएका छन् । श्रम, रोजगार तथा सामाजिक सुरक्षा मन्त्रालयको नेपाल श्रम आप्रवासन प्रतिवेदन २०२४ मा कर्णाली प्रदेशमा दुई वर्षको अवधिमा ४३ हजारभन्दा बढी महिला तथा पुरुषले श्रम स्वीकृति लिएको उल्लेख छ । मन्त्रालयले गरेको अध्ययन अनुसार कर्णालीमा २४ हजार ९७४ जना पुरुष र १८ हजार ६६२ जना महिला गरी कुल ४३ हजार ६३६ जनाले श्रम स्वीकृति लिएको बताइएको छ । अध्ययन टोलीका सदस्य साकार सापकोटाले सन् २०२२ देखि २०२४ सम्मका दुई आव समेटेर प्रतिवेदन तयार पारिएको र सो अवधिमा नेपालमा १५ लाख नेपालीले वैदेशिक रोजगारीका लागि श्रम स्वीकृति लिएको जानकारी दिनुभयो । सन् २००८ देखि २०२४ सम्म ५६ लाखभन्दा बढी नेपालीले श्रम स्वीकृति लिएको पाइएको छ । यद्यपि पछिल्ला दुई वर्षमा महिला श्रमिकको सङ्ख्यामा १२.३ प्रतिशतले वृद्धि भएको छ । प्रदेशगत श्रम आप्रवासन अनुसार सबैभन्दा धेरै श्रमिक कोशी प्रदेशबाट विदेश गएका छन् भने सबैभन्दा कम सुदूरपश्चिम प्रदेशबाट गएका छन् । भारत जाने श्रमिकलाई श्रम स्वीकृति लिन नपर्ने भएकाले कर्णालीबाट काम गर्न बाहिर जाने श्रमिकको सङ्ख्या कम देखिएको छ । भारतबाट अन्य देशमा गएकाको मात्र अध्ययनमा उल्लेख गरिएको सापकोटाले बताउनुभयो । उहाँका अनुसार नेपालबाट रोजगारीका लागि सबैभन्दा बढी मलेसिया जाने गरेका छन् । त्यसपछि साउदी अरेबिया, कतार, कुवेत, बहराइन प्रमुख श्रम गन्तव्यका रूपमा रहेका छन् । कर्णाली प्रदेशबाट विशेष गरी नजिकको स्थान भएकाले भारततिर श्रम रोजगार गर्न बढी जाने गरेका छन् भने भारत जानेहरूको यकिन तथ्याङ्क पनि कुनै निकायसँग छैन । पछिल्लो समय रोमानिया, क्रोएसिया, पोल्यान्ड, साइप्रस, टर्की, अल्बानियालगायतका मुलुक पनि श्रमिकहरूका लागि नयाँ श्रम गन्तव्य बनेका छन् । वैदेशिक रोजगारीमा जानेमध्ये ४८.४ प्रतिशत श्रमिक अवर्गीकृत मजदुर रहेको पाइएको छ । श्रमिकका लागि जोखिमयुक्त तथ्याङ्क पनि प्रतिवेदनमा उल्लेख छ । यसैबिच दुई वर्षको अवधिमा १३ हजारभन्दा बढी नेपाली श्रमिकको मृत्यु भएको छ । सरदर हरेक दिन तीन जना श्रमिकले ज्यान गुमाउने गरेको अध्ययन प्रतिवेदनमा उल्लेख छ । सन् २०२२ देखि २०२४ सम्म मलेसियामा मात्रै १०१ जना नेपाली श्रमिकको मृत्यु भएको छ । श्रम, रोजगार तथा सामाजिक सुरक्षा मन्त्रालयका उपसचिव वसन्त बोहराले श्रम ठगीसम्बन्धी मुद्दा पनि उल्लेखनीय रूपमा दर्ता भएको जानकारी दिनुभयो । उहाँका अनुसार देशभर १४ हजार ३५० ठगीका मुद्दा दर्ता भएका छन्, जसमा कर्णाली प्रदेशबाट मात्रै एक सय वटा मुद्दा दर्ता भएका छन् । जस अन्तर्गत ९५ पुरुष र पाँच महिला रहेका छन् । महिला श्रमिकका लागि युएई प्रमुख गन्तव्य रहेको छ । पछिल्ला दुई वर्षमा सबैभन्दा बढी महिला कामदार युएई गएका छन् भने त्यसपछि कतार र जोर्डन गएको उहाँले बताउनुभयो ।",
      "link": "https://gorkhapatraonline.com/news/148120",
      "image": "https://gorkhapatraonline.com/storage/media/261194/conversions/baidesik-rojgar-original-thumb.jpg"
    },
    {
      "slug": "148119",
      "title": "कृषि उपकरणमा कृषिमन्त्रीकै अविश्वास",
      "timestamp": 1742688000000,
      "source": "gp",
      "content": "कृषि क्षेत्रमा प्रयोग हुने यन्त्र तथा उपकरणको गुणस्तरमा कृषि तथा पशुपन्छी विकासमन्त्री रामनाथ अधिकारीले प्रश्न उठाउनुभएको छ । कृषि मेसिनरी व्यवसायी सङ्घको नवौँ वार्षिक साधारण सभाका अवसरमा शनिबार आयोजित कार्यक्रममा उहाँले कृषि क्षेत्रलाई यान्त्रिकीकरण गर्दै लैजानुपर्ने अवस्थामा गुणस्तरीयतामा विश्वस्त हुन सक्ने अवस्था नरहेको बताउनुभएको हो ।",
      "longContent": "गोरखापत्र समाचारदाताकाठमाडौँ, चैत १० गते । कृषि क्षेत्रमा प्रयोग हुने यन्त्र तथा उपकरणको गुणस्तरमा कृषि तथा पशुपन्छी विकासमन्त्री रामनाथ अधिकारीले प्रश्न उठाउनुभएको छ । कृषि मेसिनरी व्यवसायी सङ्घको नवौँ वार्षिक साधारण सभाका अवसरमा शनिबार आयोजित कार्यक्रममा उहाँले कृषि क्षेत्रलाई यान्त्रिकीकरण गर्दै लैजानुपर्ने अवस्थामा गुणस्तरीयतामा विश्वस्त हुन सक्ने अवस्था नरहेको बताउनुभएको हो । “आफू स्वयम्ले किनेको हाते ट्याक्टर बिग्रिएर प्रत्येक वर्ष १० हजारभन्दा बढी खर्च गर्नु परेको वास्तविकता छ,” उहाँले भन्नुभयो “५० हजार हालेर किनेको मेसिन मर्मत गरिरहन किसानले खर्च धेरै गर्न परिरहेको छ, यो अवस्थाको अन्त्य हुनु पर्छ ।”कृषि उपकरण खरिद गर्दा गुणस्तरमा ध्यान दिन पनि किसानलाई मन्त्री अधिकारीले आग्रह गर्नुभयो । कृषि यान्त्रिकीकरणको प्रवर्धनमा व्यवसायीहरूको भूमिका महìवपूर्ण रहेको र अब यस्ता यन्त्र उपकरण स्वदेशमै बनाउन पहल गर्न उहाँले सुझाव दिनुभयो । उत्पादन लागत घटाउन, उत्पादकत्व बढाउन र दिगो कृषि प्रणाली सुनिश्चित गर्न यान्त्रिकीकरणलाई प्राथमिकता दिँदै सरकार अघि बढेको सो क्रममा उहाँले बताउनुभयो । आधुनिक कृषियन्त्र तथा उपकरणमा अनुदानका कार्यक्रम निरन्तर सञ्चालनमा ल्याएका कारण उत्पादन वृद्धि हुँदै गइरहेको उहाँको भनाइ थियो । यसलाई अझ प्रभावकारी बनाउन सरकार सरोकारवाला पक्षसँग सहकार्य गर्न तयार रहेको पनि मन्त्री अधिकारीले उल्लेख गर्नुभयो ।",
      "link": "https://gorkhapatraonline.com/news/148119",
      "image": "https://gorkhapatraonline.com/storage/media/261193/conversions/10-Krishi-Mantri-Photo-original-thumb.jpg"
    },
    {
      "slug": "148118",
      "title": "घट्यो बजार अनुगमन",
      "timestamp": 1742688000000,
      "source": "gp",
      "content": "वाणिज्य, आपूर्ति तथा उपभोक्ता संरक्षण विभागको अनुगमन सङ्ख्या र अनुगमनपछि कैफियत देखिएर जरिबाना गरिने प्रतिष्ठानको सङ्ख्या गत वर्षभन्दा घटेको छ । विभागका अनुसार आर्थिक वर्ष २०८०/८१ को आठ महिनाको तुलनामा चालु आव २०८१/८२ को सो अवधिमा बजार अनुगमन र अनुगमनपछि जरिबाना गरिएका व्यावसायिक फर्मको सङ्ख्या घटेको हो ।",
      "longContent": "गोरखापत्र समाचारदाता काठमाडौँ, चैत १० गते । वाणिज्य, आपूर्ति तथा उपभोक्ता संरक्षण विभागको अनुगमन सङ्ख्या र अनुगमनपछि कैफियत देखिएर जरिबाना गरिने प्रतिष्ठानको सङ्ख्या गत वर्षभन्दा घटेको छ । विभागका अनुसार आर्थिक वर्ष २०८०/८१ को आठ महिनाको तुलनामा चालु आव २०८१/८२ को सो अवधिमा बजार अनुगमन र अनुगमनपछि जरिबाना गरिएका व्यावसायिक फर्मको सङ्ख्या घटेको हो । गत आवको यस अवधिमा तीन हजार ३०९ व्यावसायिक फर्मको अनुगमन गरिएकामा चालु आवमा दुई हजार ८७७ वटा मात्रै व्यावसायिक फर्मको अनुगमन गरेको विभागले जनाएको छ । माथिको तथ्यले चालु आवको सो अवधिको तुलनामा गत आवमा सो अवधिमा बजार अनुगमन भएका फर्ममध्ये ४३२ वटाले बढी हो । गत आवको आठ महिनामा अनुगमन भएकामध्ये ८४२ वटा व्यावसायिक फर्मलाई तीन करोड २९ लाख जरिबाना गरेको विभागले चालु आवको सोही अवधिमा अनुगमन गरेकामा ३४६ व्यावसायिक फर्मलाई एक करोड ३६ लाख २७ हजार रुपियाँ जरिबाना गरेको जनाएको छ । विभागका अनुसार चालु आवको सो अवधिमा अनुगमन गरिएका दुई हजार ८७७ वटा व्यावसायिक फर्ममध्ये एक हजार ६० वटाको कागजात माग गरिएको छ । गत आवमा सो अवधिमा अनुगमन गरिएका तीन हजार ३०९ व्यावसायिक फर्ममध्ये ८७८ वटा फर्मसँग कागजात माग गरिएको थियो । गत आवको तुलनामा चालु आवमा अनुगमन गरिएका व्यावसायिक फर्ममध्ये १९२ वटा बढी व्यावसायिक फर्मसँग कागजात माग गरिएको विभागले जनाएको छ । चालु आवको यस अवधिमा ३२ वटा व्यावसायिक फर्मबाट तीन लाख सात हजार ४१ रुपियाँ बराबरको सामान नष्ट गरिएको छ भने गत आर्थिक वर्षको सो अवधिमा भने एक करोड पाँच लाख बराबरको सामान नष्ट गरेको विभागले जनाएको छ । विभागका निर्देशक डिकबहादुर कार्कीले विभागको स्रोतसाधनले भ्याएसम्म नियमित अनुगमन गरेको भए पनि विभिन्न प्रवृत्तिगत समस्याका कारण परिणाम दिन नसकेको स्वीकार गर्नुभयो । उहाँका अनुसार बजार अनुगमनका क्रममा व्यावसायिक फर्ममा मूल्यसूची नराख्ने, व्यवसायको दर्ता नवीकरण नगर्ने, बिलबीजक नदिने, दिइहाले पनि तिरेकोभन्दा कमको बिल दिनेलगायतका नराम्रो प्रवृत्ति रहँदै आएको छ । बजार अनुगमन गर्दा बढी देखिने प्रवृत्तिमा वस्तुको उपभोग्य म्याद र अधिकतम मूल्य केरमेट गरेर बिक्री गर्ने, सस्तोमा खरिद गरेर जम्माखोरी गर्ने र बजारमा कृत्रिम अभाव सिर्जना गरेर महँगोमा बिक्री गर्नेलगायतका पनि धेरै समस्या रहेको निर्देशक कार्कीले जानकारी दिनुभयो ।उहाँले बजार अनुगमनको परिणाम नआउनुमा विगतका सरकारले गर्ने अनुगमनमा कार्य विभाजन नहुनु, प्रदेश र स्थानीय सरकारले बजार अनुगमनसम्बन्धी कानुन निर्माण गर्न नसक्नु, बजारको तह र मूल्य निर्धारण गर्न नसक्नु प्रमुख रहेको बताउनुभयो । बजारलाई मर्यादित, व्यवस्थित र सुरक्षित गराउनका लागि विभागले गत वर्षदेखि नै उपभोक्ता र व्यवसायी दुवै पक्षलाई सचेत र जिम्मेवार गराउने उद्देश्यका साथ ‘सचेत उपभोक्ता, इमानदार र नैतिकवान् विक्रेता’ भन्ने अभियान सञ्चालन गर्दै आएको छ । विभागले अघिल्लो वर्ष नै तीन तहका सरकारको व्यवसाय नियमन तथा बजार अनुगमन जिम्मेवारी बाँडफाँटसम्बन्धी सुझाव उद्योग, वाणिज्य तथा आपूर्ति मन्त्रालयमा पेस गरेको थियो तर त्यो सुझावबारे विभागले समेत खोजबिन गरेको छैन ।",
      "link": "https://gorkhapatraonline.com/news/148118",
      "image": "https://gorkhapatraonline.com/storage/media/261192/conversions/Bajar-Anugaman-original-thumb.jpg"
    },
    {
      "slug": "148116",
      "title": "दोब्बरले बढ्यो धानचामल आयात",
      "timestamp": 1742688000000,
      "source": "gp",
      "content": "चालु आर्थिक वर्ष २०८१/८२ को आठ महिनामा धान र चामलको आयात दोब्बरले बढेको छ । भन्सार विभागका अनुसार उक्त अवधिमा नेपालले २९ अर्ब रुपियाँ बराबरको धान र चामल आयात गरेको छ ।",
      "longContent": "काठमाडौँ, चैत १० गते । चालु आर्थिक वर्ष २०८१/८२ को आठ महिनामा धान र चामलको आयात दोब्बरले बढेको छ । भन्सार विभागका अनुसार उक्त अवधिमा नेपालले २९ अर्ब रुपियाँ बराबरको धान र चामल आयात गरेको छ । जसमध्ये विगत आठ महिनामा १६ अर्ब ७१ करोड रुपियाँ बराबरको धान आयात भएको छ । गत आवको सोही अवधिमा आठ अर्ब ६४ करोड रुपियाँको धान आयात भएको थियो । तथ्याङ्कले धानको आयात करिब दोब्बरले बढेको देखाउँछ । त्यस्तै आठ महिनामा १२ अर्ब ३६ करोड ७२ लाख रुपियाँ बराबरको चामल आयात भएको छ । गत आवको सोही अवधिमा छ अर्ब ३९ करोड ६२ लाख १३ हजार रुपियाँ बराबरको चामल आयात भएको थियो । धान तथा कृषिजन्य उत्पादन वृद्धि गर्ने लक्ष्यसहित सरकारले चालु आवमा २७ अर्ब रुपियाँमा रासायनिक मलको अनुदानका लागि विनियोजन गरेको छ । सरकारी अनुदान बढ्दै गए पनि धानचामलको आयात घट्नुको सट्टा झन् दोब्बरले बढेको तथ्याङ्कले देखाउँछ ।  मुलुकमा स्थानीय उत्पादनले बजार माग धान्न नसक्दा ठुलो परिमाणमा खाद्यान्न आयात भएको हो । गत आव २०८०/८१ मा २२ अर्ब बराबरको धानचामल आयात भएको थियो । यस वर्ष आठ महिनामै २९ अर्ब बराबरको धानचामल आयात भएको छ । यस्तै आव २०७९/८० मा ३६ अर्ब ५० करोड बराबरको धानचामल आयात भएको थियो । सामान्य अवस्थामा वार्षिक ५० अर्ब रुपियाँ बराबरको धानचामल आयात हुने गरेकोमा विगतमा भारतले बासमती चामल आयातमा भन्सार महसुुल लगाएकाले पनि आयातमा कमी भएको थियो । यस वर्षमा भने ५० अर्ब बराबरको धान चामल आयात हुने तथ्याङ्कले देखाएको छ । विभागको तथ्याङ्क अनुसार चालु आवको साउनदेखि फागुन महिनासम्म ४२ अर्ब ९३ करोड ५४ लाख ५१ हजार रुपियाँ बराबरको कुल खाद्यान्न (धान, चामल, गहुँ, कोदो, गहुँ) आयात भएको छ । गत वर्ष सो अवधिमा ३२ अर्ब २९ करोड ९६ लाख रुपियाँ बराबरको खाद्यान्न आयात भएको थियो । गत वर्षको तुलनामा नौ अर्ब रुपियाँ बराबरको खाद्यान्न आयात बढी भएको छ । कृषि तथा पशुपन्छी विकास मन्त्रालयका अनुसार यस वर्ष ५९ लाख ५५ हजार मेट्रिक टन धान उत्पादन भएको थियो । मुलुकमा वार्षिक ६५ देखि ७० लाख मेट्रिक टन धानको आवश्यक पर्ने बताएको छ । स्थानीय माग अनुसार धानको उत्पादन नहुँदा ठुलो परिमाणमा धानचामल आयात भएको छ । मन्त्रालयका वरिष्ठ तथ्याङ्क अधिकृत रामकृष्ण रेग्मीले वार्षिक १० लाख मेट्रिक टन धान अपुग हुने गरेको बताउनुभयो । स्थानीय उत्पादनले माग धान्न नसक्दा र मसिनो बास्नादार चामलको प्रयोग धेरै हुन थालेपछि यस वर्ष धानचामल आयात वृद्धि भएको उहाँले जानकारी दिनुभयो । पछिल्लो समय खेतीयोग्य जमिन घडेरीमा प्रयोग हुँदै गएको र काम गर्ने युवा जनशक्ति वैदेशिक रोजगारीमा गएकाले माग अनुसार खाद्यान्न उत्पादन हुन सकेको छैन ।  प्रतिव्यक्ति प्रतिवर्ष १३३ केजी चामल आवश्यक पर्ने गर्छ । मन्त्रालयका अनुसार वार्षिक छ लाख मेट्रिक टन चामल अपुग हुने गर्छ । छिमेकी मुलुक भारत, चीन, अर्जेन्टिना, साउथ अफ्रिका, इन्डोनेसिया, मेक्सिको, थाइल्यान्ड, मलेसियालगायतका देशबाट नेपालमा खाद्यान्न आयात हुने गर्छ ।",
      "link": "https://gorkhapatraonline.com/news/148116",
      "image": "https://gorkhapatraonline.com/storage/media/261190/conversions/Dhaan-Chamal-original-thumb.jpg"
    },
    {
      "slug": "148114",
      "title": "प्रभावकारी भएन जिससको काम",
      "timestamp": 1742688000000,
      "source": "gp",
      "content": "जिल्ला समन्वय समिति (जिसस) का प्रमुखहरूले जिसस सञ्चालनका लागि कानुन निर्माणको माग गर्दैमा आठ वर्ष बितेको छ । २०७४ मा पहिलो पटक भएको स्थानीय तहको निर्वाचनपछि जिससको संरचना निर्माण भएदेखि नै जिससका पदाधिकारीले जिसस सञ्चालनका लागि छुट्टै कानुन निर्माणको माग गर्दै आएका छन् ।",
      "longContent": "काठमाडौँ, चैत १० गते । जिल्ला समन्वय समिति (जिसस) का प्रमुखहरूले जिसस सञ्चालनका लागि कानुन निर्माणको माग गर्दैमा आठ वर्ष बितेको छ । २०७४ मा पहिलो पटक भएको स्थानीय तहको निर्वाचनपछि जिससको संरचना निर्माण भएदेखि नै जिससका पदाधिकारीले जिसस सञ्चालनका लागि छुट्टै कानुन निर्माणको माग गर्दै आएका छन् । कानुन निर्माणको अभावमा समितिको काम प्रभावकारी रूपमा सञ्चालन हुन नसकेको गुनासो हुँदै आएका छन् । संविधानले जिल्ला समन्वय समितिलाई जिल्लाभित्रका तिनै तहका सरकारको कामको अनुगमन र समन्वय गर्ने जिम्मेवारी प्रदान गरेको छ तर उक्त अनुगमन र समन्वय गर्ने कानुन अहिलेसम्म बन्न सकेको छैन । दोलखाका जिल्ला समन्वय समितिका प्रमुख बर्जुराम घतानी जिससका पदाधिकारीको अबको बाँकी अवधिमा काम गर्न दिने हो भने प्रदेश वा सङ्घीय सरकारले जिसस सञ्चालनका लागि स्पष्ट कानुन बनाइदिनुपर्ने माग गर्नुहुन्छ ।  उहाँका अनुसार जिसस गर्ने अनुगमनका क्रममा स्थानीय तहका कतिपय काम गुणस्तर भएको भेटिँदैनन् । स्थानीय तहसँग ‘मनी र मसल’ छ । त्यसको भरमा अनुगमन गर्न जाने व्यक्ति पनि प्रभावित हुन्छन् । “कानुनको अभावमा हामीले गर्ने अनुगमनको कुनै मूल्याङ्कन हुँदैन । जिससका अनुगमन समितिले ल्याबसहितको अनुगमन गर्न पाउनु पर्छ । गलत पाइए उक्त योजना रोक्ने अधिकार जिससलाई हुनु पर्छ,” उहाँ भन्नुहुन्छ ।घतानीले भन्नुभयो, “जिसससँग अनुगमन गर्ने प्रभावकारी संयन्त्र नै छैन, कमजोर संयन्त्रले अनुगमन गर्दा अनुगमन प्रभावकारी हुँदैन, जिससले गरेको अनुगमनको प्रतिवेदन कही पनि कार्यान्वयन हुँदैन ।” जिसस काठमाडौँका प्रमुख सन्तोष बुढाथोकीले जिससलाई काम गर्न संविधानले केही अधिकार दिए पनि स्पष्ट कानुन नहुँदा कामको परिणाम आउन नसकेको बताउनुभयो । बुढाथोकीले भन्नुभयो, “म काठमाडौँ जिससको प्रमुख भएकाले धेरै जिससका पदाधिकारीले मलाई फोन गरेर र भेटेर तपाईं सिंहदबारको नजिकै हुनुहुन्छ, त्यहाँ सङ्घ र प्रदेशका मन्त्रीको सबै सिंहदरबारमा नै भेटिन्छन्, तपाईंले जिससलाई अधिकार दिलाउने काममा पहल गरिनदिनु भनेर गुनासो गर्नुहुन्छ ।”  जिसस महासङ्घ बागमती प्रदेशका अध्यक्ष तथा मकवानपुरका प्रमुख ललितबहादुर घलानले जिल्लाका स्थानीय तहले स्थानीय तहको अनुगमन गर्ने जिम्मेवारी जिससको भए अनुगमन गर्न जाँदा स्थानीय तहका पदाधिकारीले झन्झट मान्ने गरेको बताउनुभयो । स्थानीय तहले योजना बैङ्क बनाए पनि जिसससँग भने कुनै समन्वय नै नगरेको उहाँले स्पष्ट पार्नुभयो । ललितपुर जिससका प्रमुख ऋषिदेव फुयाँल जिससका नाम जिल्ला समन्वय समिति भनिए पनि अहिलेसम्म कुनै पनि व्यक्ति जिससमा समन्वय गर्न नै नआएको बताउनुहुन्छ । उहाँले भन्नुभयो, “अनुगमन गर्न जाँदा पत्रकारको हैसियतले जसरी योजनाको अनुगमन गर्छन्, जिससले पनि त्यति नै गर्ने हो, थप अधिकार छैन ।” फुयाँलका अनुसार जिल्ला सभालाई बलियो बनाउने हो भने जिल्लाभित्रका स्थानीय तहले आफूले गर्न नसकेका सबै योजना जिल्ला सभामा प्रस्तुत गर्ने र जिल्ला सभाले योजना बैङ्क निर्माण गर्ने, उक्त योजना बैङ्कमा प्रदेश र सङ्घले पनि योजना हाल्ने हो भने उक्त योजना बैङ्क प्रभावकारी हुने उहाँले तर्क गर्नुभयो । सङ्घीय मामिला तथा सामान्य प्रशासन मन्त्रालयका प्रवक्ता कालीप्रसाद पराजुलीले स्थानीय सरकार सञ्चालन ऐन संशोधनका क्रममा रहेकाले उक्त ऐन संशोधन भएपछि भने जिससलाई केही थप अधिकार हुने विश्वास व्यक्त गर्नुभयो । संविधानमा भने जिल्ला समन्वय समितिका लागि आवश्यक कानुन सम्बन्धित प्रदेश सरकारले बनाउनुपर्ने भन्ने उल्लेख गरिएको छ ।",
      "link": "https://gorkhapatraonline.com/news/148114",
      "image": "https://gorkhapatraonline.com/storage/media/261188/conversions/jisasa-original-thumb.jpg"
    },
    {
      "slug": "148112",
      "title": "एमसिसी अगाडि बढाउन अनुमति",
      "timestamp": 1742688000000,
      "source": "gp",
      "content": "अमेरिकी सरकार अन्तर्गतको मिलेनियम च्यालेन्ज कर्पोरेसन (एमसिसी) ले एमसिसी नेपाल कम्प्याक्ट अन्तर्गतका केही कार्य अगाडि बढाउन अनुमति प्रदान गरेको छ ।",
      "longContent": "गोरखापत्र समाचारदाताकाठमाडौँ, चैत १० गते ।  अमेरिकी सरकार अन्तर्गतको मिलेनियम च्यालेन्ज कर्पोरेसन (एमसिसी) ले एमसिसी नेपाल कम्प्याक्ट अन्तर्गतका केही कार्य अगाडि बढाउन अनुमति प्रदान गरेको छ ।संयुक्त राज्य अमेरिकाको वैदेशिक सहायतासम्बन्धी समीक्षा चलिरहेकै बेला एमसिसी नेपाल कम्प्याक्ट अन्तर्गतका केही कार्य अगाडि बढाउन अनुमति दिएको एमसिए नेपालले जनाएको छ । अगाडि बढाउन अनुमति दिइएका कार्यमा खरिद कार्यहरू र कार्यालय सञ्चालनसम्बन्धी आवश्यक कार्य रहेको एमसिए नेपालले सार्वजनिक गरेको सूचनामा उल्लेख छ । ‘एमसिए–नेपाल कामहरूको पुनः थालनीका लागि व्यवस्थापन गरिरहेको छ भने पारदर्शिताप्रति प्रतिबद्ध रहेको छ’ सूचनामा जनाइएको छ । त्यस्तै सूचनामा अमेरिकी सरकारको वैदेशिक सहायतासम्बन्धी समीक्षाबारे अद्यावधिक विवरणको प्रतीक्षा गरिरहेको र आफूबाट हुनुपर्ने कामहरू भएको सुनिश्चित गर्न नेपाल सरकार र मिलेनियम च्यालेन्ज कर्पोरेसनसँग निकटतापूर्वक समन्वय गरिरहेको पनि उल्लेख गरिएको छ । एमसिएस नेपालले जारी गरेको सूचनामा तत्कालका लागि काम अगाडि बढाउन अनुमति प्रदान गरिए पनि अमेरिकी सरकारको समीक्षाबाट बाहिर निस्कन सक्ने परिणामप्रति भने कुनै सङ्केत नगर्ने प्रस्ट पारिएको छ । यसअघि अमेरिकी सहायता संस्था एमसिसीले गत फागुन २ गते अर्थ मन्त्रालयलाई इमेलमार्फत ९० दिनका लागि भुक्तानी रोकिएको जानकारी गराएको थियो । एमसिसी फन्डबाट भुक्तानी हुने क्रियाकलाप अमेरिकी राष्ट्रपतिको सन् २०२५ जनवरी २० मा जारी ९० दिनको स्थगनसम्बन्धी कार्यकारी आदेश अनुसार रोकिएको जानकारी गराइएको मन्त्रालयले जनाएको थियो । अमेरिकी राष्ट्रपति डोनाल्ड ट्रम्पले राष्ट्रपतिको जिम्मेवारी समालेसँगै अमेरिकाले प्रदान गरिरहेको अनुदान कार्यक्रम ९० दिनका लागि स्थगन गर्ने घोषणा गर्नुभएको थियो । उक्त अवधिमा अनुदानको प्रकृतिको मूल्याङ्कन गरेर मात्र निरन्तरताको निर्णय गर्ने उहाँको आदेश थियो । सोही अनुसार अमेरिकी अन्तर्राष्ट्रिय विकास नियोग (युएसएआइडी) मार्फत विश्वभर प्रवाह भइरहेको अनुदान रोकिएको छ । नेपालमा पनि नियोगमार्फत अनुदानमा सञ्चालन भएका कार्यक्रम स्थगित छन् । विश्वव्यापी गरिबीलाई कम गर्ने उद्देश्यसहित अमेरिकी सरकारले अविकसित र विकासोन्मुख मुलुकमा विकासका परियोजना सञ्चालन गर्ने भन्दै एमसिसी फन्ड सञ्चालनमा ल्याएको थियो । सोही फन्डमार्फत नेपालमा पनि प्रसारण लाइन निर्माण र सडक पूर्वाधार स्तरोन्नतिका लागि ५० करोड डलर अनुदान उपलब्ध गराउने गरी २०७४ भदौ २९ गते नेपाल सरकार र अमेरिकी सरकारबिच कम्प्याक्टमा सम्झौता भएको थियो । नेपाल सरकारले १९७ मिलियन डलर योगदान गर्ने गरी परियोजनामार्फत तीन सय किलोमिटर विद्युत् प्रसारण लाइन, सबस्टेसन निर्माण र ७७ किलोमिटर सडकको स्तरोन्नति र मर्मतको लक्ष्यसहित सम्झौता गरिएको थियो । सोही सम्झौता अनुसार नेपालमा मिलेनियम च्यालेन्ज एकाउन्ट नाममा कार्यालय स्थापना गरेर परियोजना अघि बढाइएको हो । उक्त सम्झौता लामो समय विवादित बनेको थियो । राजनीतिक विवादका बिच १२ बुँदे व्याख्यासहित नेपालको संसद्ले २०७८ फागुन १५ गते एमसिसी सम्झौता पारित गरेको थियो । संसद्बाट सम्झौता पारित भएसँगै प्रसारण लाइन निर्माणका लागि एमसिए नेपालले जग्गा अधिकरणलगायतका कामका लागि बोलपत्र आह्वानलगायतका प्रक्रियागत काम सञ्चालन गरिरहेको छ । भुक्तानी रोकिएसँगै एमसिसी परियोजनाका सम्पूर्ण काम पनि तत्कालका लागि यथास्थितिमै रोकिने अर्थ मन्त्रालयले जनाएको छ ।",
      "link": "https://gorkhapatraonline.com/news/148112",
      "image": "https://gorkhapatraonline.com/storage/media/261185/conversions/Untitled-1-original-thumb.jpg"
    },
    {
      "slug": "148111",
      "title": "मध्यसहरमा अर्घेलो र भद्दा संरचना",
      "timestamp": 1742688000000,
      "source": "gp",
      "content": "चक्रपथ सडक अन्तर्गत ललितपुरको ग्वार्को चोकमा सवारीसाधन आवतजावत गर्नका लागि सडकबाट ५.५ मिटर अग्लो संरचना निर्माण भइरहेको छ ।",
      "longContent": "ललितपुर, चैत १० गते । चक्रपथ सडक अन्तर्गत ललितपुरको ग्वार्को चोकमा सवारीसाधन आवतजावत गर्नका लागि सडकबाट ५.५ मिटर अग्लो संरचना निर्माण भइरहेको छ । भौतिक पूर्वाधार तथा यातायात मन्त्रालय, सडक विभाग अन्तर्गतको गुणस्तर अनुसन्धान तथा विकास केन्द्रले सुरुवातमा फ्लाइओभर र पछि ओभरपास भनेर उक्त संरचना निर्माण अघि बढाएको हो ।पूर्वाधार तथा सडकविज्ञ र इन्जिनियरका अनुसार परियोजनाको प्रस्तावमा फ्लाइओभर भनिए पनि निर्माण संरचनाको ढाँचाले यसको पुष्टि गर्दैन । साथै केन्द्रका पूर्वनिर्देशक विजय जैसी र इन्जिनियर विक्रम पौडेलले पनि ओभरपास निर्माणमा गम्भीर त्रुटि भएको स्वीकार गर्नुभयो । परियोजनापूर्वका निर्णयकर्ता पूर्वनिर्देशक जैसीले ओभरपास निर्माण गर्नका लागि ठेक्का दिइएको एम÷एस आशिष समानान्तर जोइन्ट भेन्चर (जेभी) नयाँ निर्माण कम्पनी भएको बताउँदै भद्दा संरचना निर्माण हुँदा पुनः भत्काएर पुर्ने काम गरेको स्वीकार गर्नुभयो । त्यसै गरी इन्जिनियर पौडेलले पनि सहरी क्षेत्रमा फ्लाइओभर निर्माण नै उपयुक्त हुने बताउँदा ग्वार्कोमा दुईतर्फ पर्खाल बनाएर माटो पुरेर सवारी आवतजावतका लागि मध्यसहरमै अर्घेलो संरचना निर्माण भइरहेको छ ।सहरको सौन्दर्यमै असर पूर्वाधार एवं यातायातविज्ञद्वय इन्जिनियर अनिल मरासिनी र आशिष गजुरेलका अनुसार सहरका व्यस्त रहने स्थानमा भद्दा संरचना निर्माण गर्दा सहरको सौन्दर्यमा असर पुग्छ । इन्जिनियर मरासिनीले ओभरपास निर्माण गर्दा सहरको सौन्दर्यीकरणलाई पनि ध्यान दिन सुझाव दिनुभयो । उहाँले भन्नुभयो, “ओभरपास निर्माण गर्दा यातायातका साधन सञ्चालन गर्न सहज हुन्छ तर छरितो संरचना निर्माण गरेर सहरलाई सुन्दर बनाउनेतर्फ ध्यान पुर्‍याउनु पर्छ । निर्माण पक्षले कसरी निर्माण गर्ने भन्ने अध्ययन गरेकै हुन्छ तर ग्वार्को ओभरपास बनाउने र भत्काउने गर्दा केही त्रुटि छ कि भन्ने आशङ्का सिर्जना भएको छ ।”इन्जिनियर गजुरेलले ग्वार्कोको ओभरपासले सहरको सौन्दर्यलाई असर पार्ने दाबी गर्नुभयो । उहाँले भद्दा संरचना बनाउनै नहुने बताउँदै ग्वार्को जस्तो व्यस्त चोकमा १७ करोड रुपियाँ खर्चेर अर्घेलो संरचना बनाउँदा खतरा हुने दाबी गर्नुभयो । उहाँले भन्नुभयो, “दुईतर्फ पर्खाल लगाएर ओभरपास बनाइँदै छ, यसमा त्रुटि भएको भनेर भत्काउने र पुर्ने काम पनि भएको छ । यो त राज्यकोषको दुरुपयोग हो । कलङ्कीमा अन्डरपास बनाइएको छ । ग्वार्कोको ओभरपासलाई विश्वका अरू सहरमा बनाए जस्तै फ्लाइओभर ओभरपास ब्रिज बनाउनु पर्छ । अहिले निर्माणाधीन ओभरपासले दुर्घटना निम्त्याउन सक्ने जोखिम पनि मैले देखेको छु ।” केन्द्रका पूर्वनिर्देशक जैसीले अध्ययन गरेरै ओभरपास निर्माण गरिएकाले कुनै दुर्घटना नहुने दाबी गर्नुभयो । उहाँले निर्माणका क्रममा त्रुटि देखिएपछि ओभरपास पुनः भर्ने काम भएको बताउँदै नयाँ संरचना निर्माणमा नयाँ कम्पनीले बनाउँदा समस्या भएको हुन सक्ने प्रस्ट पार्नुभयो । तर इन्जिनियर गजुरेलले बुँदागत रूपमा सुझाव दिँदै ओभरपासलाई ब्रिजमा परिणत गर्न र पुलमुनिको खाली ठाउँमा सवारीसाधन आवतजावत गर्ने बाटो, फूलबारी वा अरू कामका लागि प्रयोग गर्न सकिने बताउनुभयो । उहाँले भन्नुभयो, “छिमेकी देशमै हेरौँ, प्रमुख सहरमा दुई/तीन हजार मिटरका ओभरपास र फ्लाइओभर ब्रिज निर्माण गरिएको छ । मुनि खाली राखेर व्यापार गर्ने ठाउँ, सार्वजनिक शौचालयसहित विभिन्न काममा प्रयोग गरिएको छ । राज्यले अहिलेका लागि होइन, १० वर्षपछि के हुन्छ भन्ने हेरेर निर्माण गर्नु पर्छ । ग्वार्को ओभरपासमा यस किसिमको ध्यान पुर्‍याइएको छैन । सरकारले तत्काल निर्णय लिनु पर्छ ।”‘यो नै पहिलो र अन्तिम हो’भौतिक पूर्वाधार तथा यातायातमन्त्री देवेन्द्र दाहालले इपिसी मोडलमा पर्खाल उठाएर बनाइएको ग्वार्को ओभरपास नै उपत्यकाका लागि पहिलो र अन्तिम भएको बताउनुभयो । उहाँले खम्बासहितको पुल निर्माण गर्दा एक अर्ब ५० करोड रुपियाँ लाग्ने, इपिसी मोडलमा बनाउँदा २२ करोड रुपियाँमा बन्ने गरी योजना निर्माण भएको र ठेक्का लगाउँदा २२ करोडबाट घटेर १७ करोड रुपियाँमै ठेक्का लागेको बताउनुभयो । उहाँले भन्नुभयो, “ग्वार्को ओभरपास हाम्रा लागि अनुभव भयो । अब पुल मात्रै बनाउने हो । ठेक्का लागेर पैसा खर्च भइसकेकाले गर्दा यसलाई फेरि अर्को पुल बनाउन मिल्दैन । आगामी दिनमा काठमाडौँमा फेरि फ्लाइओभर र ओभरपास बनाउनु नै छ । अब बनाउँदा यो ढङ्गको बनाउँदैनौँ । हाम्रो पहिलो र अन्तिम नै हो । अब ओभरपास पुल नै निर्माण गरिने छ ।”केन्द्रले ४५५ मिटर र ५.५ मिटर उचाइ हुने गरी निर्माणको ठेक्का दिइएको छ । सम्झौतामा २०८० फागुन ११ गतेभित्र ओभरपास निर्माण सम्पन्न गर्ने भनिए पनि २०८१ पुस ८ गतेसम्मलाई म्याद थपिएको थियो तर ओभरपास निर्माणमा त्रुटि भेटिएको बताउँदै निर्माण कम्पनीले माटो भरेको ठाउँबाट माटो निकालेर फेरि पुर्ने काम गरिरहेको छ ।",
      "link": "https://gorkhapatraonline.com/news/148111",
      "image": "https://gorkhapatraonline.com/storage/media/261186/conversions/Gwarko_Flyover_Overpass_Construction_Chaitra_9_Gate-original-thumb.jpg"
    },
    {
      "slug": "148029",
      "title": "तीन अर्ब अठसट्ठी करोड लगानी",
      "timestamp": 1742601600000,
      "source": "gp",
      "content": "कोशी प्रदेशका ८४ अर्थोडक्स चिया उद्योगमा तीन अर्ब ६८ करोड ७४ लाख रुपियाँ लगानी रहेको छ । त्यसको ३६.४ प्रतिशत हिस्सा ऋणको रहेको छ भने ६३.६ प्रतिशत हिस्सा स्वपुँजी रहेको छ ।",
      "longContent": "गोरखापत्र समाचारदाताकाठमाडौँ, चैत ९ गते । कोशी प्रदेशका ८४ अर्थोडक्स चिया उद्योगमा तीन अर्ब ६८ करोड ७४ लाख रुपियाँ लगानी छ । त्यसको ३६.४ प्रतिशत हिस्सा ऋणको छ भने ६३.६ प्रतिशत हिस्सा स्वपुँजी  छ ।नेपाल राष्ट्र बैङ्कले तयार गरेको ‘कोशी प्रदेशमा उत्पादित अर्थोडक्स चियाले राष्ट्रिय अर्थतन्त्रमा पुर्‍याएको योगदान एवं आन्तरिक र बाह्य बजारमा यसको सम्भावना र चुनौती विशेष अध्ययन प्रतिवेदन २०८०/८१’ अनुसार दुई वटा उद्योगमा मात्रै वैदेशिक लगानी छ । कोशी प्रदेशमा २१ अर्गानिक सर्टिफाइड र ७९ अर्गानिक अनसर्टिफाइड गरी कुल एक सय अर्थाेडक्स चिया प्रशोधन उद्योग सञ्चालनमा छन् ।अध्ययन अनुसार ती उद्योगबाट आर्थिक वर्ष २०७९/८० मा ७८ लाख ३८ हजार ९४६ केजी प्रशोधित अर्थोडक्स चिया उत्पादन भएको छ । जसमा अर्गानिक सर्टिफाइड र अनसर्टिफाइड अर्थोडक्स चियाको हिस्सा क्रमशः ११.९ र ८८.१ प्रतिशत छ । अध्ययनमा कुल ८४ अर्थोडक्स चिया उद्योग र ४२ अर्थोडक्स चिया खेती गर्ने किसान समावेश भएका छन् । अर्गानिक सर्टिफाइड र अनसर्टिफाइड अर्थोडक्स चिया उद्योगमा लगानीको प्रतिफल दर क्रमशः १३.५ र १०.८० प्रतिशत छ । अध्ययनमा सहभागी अर्थोडक्स चिया उद्योगीले व्यक्तिगत किसान, किसान समूह, सहकारीबाट खरिद गर्ने तथा आफ्नै बगानबाट उत्पादन गर्ने हरियोपत्ताको प्रतिकेजी औसत खरिद/लागत मूल्य ५४.९३ रहेको बताए ।यसमा अर्गानिक सर्टिफाइड र अनसर्टिफाइड अर्थोडक्स चिया उद्योगको प्रतिकेजी औसत खरिद/लागत मूल्य क्रमशः ८७ रुपियाँ र ४९.३५ रुपियाँ रहेको छ । प्रशोधित अर्गानिक सर्टिफाइड अर्थोडक्स चियाको प्रतिकेजी आन्तरिक बजार मूल्य ९४१.६० रुपियाँ र अन्तर्राष्ट्रिय बजार मूल्य ८०१.५१ रुपियाँ रहेको छ भने अर्गानिक अनसर्टिफाइड अर्थोडक्स चियाको मूल्य क्रमशः ४३३.७१ रुपियाँ र ४०८.३१ रुपियाँ मात्र रहेको पाइएको छ ।औसतमा अर्गानिक सर्टिफाइड र अनसर्टिफाइड अर्थोडक्स चियाको प्रतिकेजी बिक्री मूल्य क्रमशः ८२३.१४ रुपियाँ र ४११.१२ रुपियाँ छ । अर्थोडक्स चिया उद्योगबाट उत्पादित अर्थोडक्स चियामध्ये ८८.६ प्रतिशत भारत तथा तेस्रो मुलुकमा निर्यात हुने गरेको छ भने ११.४ प्रतिशत आन्तरिक बजारमा बिक्री हुने गरेको छ ।अर्गानिक सर्टिफाइड अर्थोडक्स चियाको तेस्रो मुलुकमा निर्यात २१.६३ प्रतिशत रहेको छ भने अर्गानिक अनसर्टिफाइड अर्थोडक्स चियाको तेस्रो मुलुकमा निर्यात न्यून मात्रामा छ ।प्रशोधित अर्थोडक्स चियाको बिक्री आय दुई अर्ब ५७ करोड ५५ लाख २१ हजार ९१३ रुपियाँ रहेको छ, जसमा निर्यातको हिस्सा ८६.७२ प्रतिशत छ । यसले उद्योगको अधिकांश आय अन्तर्राष्ट्रिय बजारबाट प्राप्त हुने र उद्योगको आर्थिक सफलता निर्यातमा निर्भर देखिन्छ ।अध्ययनका अनुसार आव २०७९/८० मा कोशी प्रदेशमा सञ्चालित अर्थोडक्स चिया उद्योगहरूको औसत क्षमता उपयोग ५६.२१ प्रतिशत रहेको छ । प्रतिवेदन अनुसार उद्योग कम क्षमतामा सञ्चालन हुनुको प्रमुख कारणमा कच्चा पदार्थको अभाव, विद्युत् आपूर्तिमा अनियमितता, प्राविधिक र दक्ष जनशक्तिको अभाव, मागमा कमी आदि छन् ।",
      "link": "https://gorkhapatraonline.com/news/148029",
      "image": "https://gorkhapatraonline.com/storage/media/261036/conversions/Tea-leaf-original-thumb.jpg"
    },
    {
      "slug": "148028",
      "title": "उडानलाई निरन्तरता दिन सरकारले थप पहल गर्ने",
      "timestamp": 1742601600000,
      "source": "gp",
      "content": "संस्कृति, पर्यटन तथा नागरिक उड्डयनमन्त्री बद्रीप्रसाद पाण्डेले भैरहवाबाट अन्तर्राष्ट्रिय उडानको निरन्तरताका लागि थप पहल गर्ने बताउनुभएको छ ।",
      "longContent": "भैरहवा समाचारदाताभैरहवा, चैत ९ गते । संस्कृति, पर्यटन तथा नागरिक उड्डयनमन्त्री बद्रीप्रसाद पाण्डेले भैरहवाबाट अन्तर्राष्ट्रिय उडानको निरन्तरताका लागि थप पहल गर्ने बताउनुभएको छ । गौतम बुद्ध अन्तर्राष्ट्रिय विमानस्थलमा शुक्रबार विमानस्थलका अधिकारी, पर्यटन व्यवसायी र सरोकारवालासँगको छलफलमा मन्त्री पाण्डेले अन्तर्राष्ट्रिय उडान निरन्तरताका लागि सरकारले ल्याएको कार्ययोजना अगाडि बढाउन प्रधानमन्त्रीसँग बसेर निर्णायक छलफल गर्ने जानकारी दिनुभएको हो ।भैरहवाको गौतम बुद्ध अन्तर्राष्ट्रिय विमानस्थल र पोखरा अन्तर्राष्ट्रिय विमानस्थल सञ्चालनका लागि नेपाल सरकार मन्त्रीपरिषद् बैठकले केही समयअघि कार्ययोजना ल्याएको थियो । उक्त कार्ययोजना पूर्ण रूपमा कार्यान्वयन नभएको र श्रमसम्बन्धी सेवाहरू रुपन्देही नआइसकेको भन्दै व्यवसायीले गुनासो गरेका थिए । मन्त्री पाण्डेले कार्ययोजना कार्यान्वयनका लागि सम्बन्धित मन्त्रालय र निकायबिच छिट्टै प्रधानमन्त्रीसँग बस्ने जानकारी दिनुभयो । “कार्यान्वयन नहुने हो भने कार्ययोजना ल्याएको, राजपत्रमा प्रकाशित गरेको के मतलब भयो ?” उहाँले भन्नुभयो, “त्यसैले प्रधानमन्त्रीलाई भेटेर सम्बन्धित मन्त्रालय र विभागहरूलाई बोलाउन लगाएर हामी एउटा निर्णायक छलफल गर्छौं ।” मन्त्री पाण्डेले अहिले भैरहवा अन्तर्राष्ट्रिय उडान गरिरहेकाका लागि अर्को तालिका पनि निकाल्ने र त्यसका लागि प्रक्रिया चलिरहेको जानकारी दिनुभयो ।नेपाल एयरलाइन्सको एउटा जहाज भैरहवामै राखेर चलाउनेबारे पनि छलफल गरिरहेको भन्दै त्यसका लागि थप जहाजको आवश्यकता पर्ने पाण्डेले बताउनुभयो । नेपाल एयरलाइन्सलाई प्रभावकारी बनाउने भन्नेबारे छलफल भइरहेको भन्दै एयरलाइन्स प्रभावकारी भएमा मुलुकको उड्डयन र पर्यटन क्षेत्र चलायमान हुने उहाँले दाबी गर्नुभयो । “कम्बोडियामा सिधा उडान हुने हो भने ९० प्रतिशतभन्दा बढी बौद्धमार्गी लुम्बिनी आउन पाउँछन् । थाइल्यान्ड, अस्ट्रेलियामा पनि आफ्नै जहाज चलाउन सकिन्थ्यो,” उहाँले भन्नुभयो, “हिजो अर्थमन्त्री, अर्थ सचिव, प्रधानमन्त्री कार्यालयका सचिव, प्रधानमन्त्रीका आर्थिक सल्लाहकार युवराज खतिवडालगायतबिच नेपाल एयरलाइन्सको एउटा न्यारोबडी भैरहवा राख्ने हो भने त्यसैले चलायमान गराउँथ्यो भन्नेबारे छलफल भयो ।” नेपाल एयरलाइन्सको आठ/दस वटा वाइडबडी, त्यत्तिकै सङ्ख्यामा न्यारोबडी र ट्विनअटर आजको आवश्यकता भएको भन्दै उहाँले त्यसले सबै क्षेत्रलाई चलायमान गराउने उल्लेख गर्नुभयो । भैरहवा र पोखरामा अन्तर्राष्ट्रिय उडान हुँदा केही आशाको सञ्चार भएको भन्दै केही भएन भनेर निराश नहुन मन्त्री पाण्डेले आग्रह गर्नुभयो । कुनै पनि एयरपोर्ट बन्नासाथ गुल्जार नहुने भन्दै चरण पार गर्दै जाने पाण्डेको भनाइ थियो ।अन्तर्क्रियामा गौतम बुद्ध अन्तर्राष्ट्रिय विमानस्थलका महाप्रबन्धक प्रतापबाबु तिवारीले भैरहवाको अन्तर्राष्ट्रिय उडानमा जजिरा र थाई एयर एसियाले राम्रै यात्रु पाएको बताउनुभयो । फ्लाई दुबईले पनि सुधार गर्दै लगेको उहाँले उल्लेख गर्नुभयो । भैरहवाबाट मार्च २० सम्म १३ हजार १८१ जनाले अन्तर्राष्ट्रिय उडान र अवतरण गरेको उहाँले जानकारी दिनुभयो ।",
      "link": "https://gorkhapatraonline.com/news/148028",
      "image": "https://gorkhapatraonline.com/storage/media/261041/conversions/Mantri-badri-pandey-2-original-thumb.jpg"
    },
    {
      "slug": "148027",
      "title": "स्वदेशी वस्तुको प्रयोग बढाउन प्रमको आग्रह",
      "timestamp": 1742601600000,
      "source": "gp",
      "content": "प्रधानमन्त्री केपी शर्मा ओलीले स्वदेशी उत्पादनको प्रयोग बढाउन आग्रह गर्नुभएको छ । नेपाल उद्योग तथा व्यवसायी महासङ्घको तेस्रो अधिवेशनको शुक्रबार उद्घाटन गर्दै उहाँले स्वदेशी वस्तुको प्रयोग अनिवार्य गर्न सबैलाई आग्रह गर्नुभएको हो ।",
      "longContent": "गोरखापत्र समाचारदाताकाठमाडौँ, चैत ९ गते । प्रधानमन्त्री केपी शर्मा ओलीले स्वदेशी उत्पादनको प्रयोग बढाउन आग्रह गर्नुभएको छ । नेपाल उद्योग तथा व्यवसायी महासङ्घको तेस्रो अधिवेशनको शुक्रबार उद्घाटन गर्दै उहाँले स्वदेशी वस्तुको प्रयोग अनिवार्य गर्न सबैलाई आग्रह गर्नुभएको हो । “स्वदेशी उत्पादन टोपी र मखलर लगाउने बानी बसालौँ, मैले पनि सधैँ लगाउँछु, यसले नेपाली उद्योगलाई प्रोत्साहन गर्छ,” प्रधानमन्त्री ओलीले भन्नुभयो । आयातित वस्तुले बजार ओगटिरहेका बेलामा स्वदेशी वस्तुको उत्पादन बढाएर आत्मनिर्भरतातर्फ लाग्न उद्यमीलाई उहाँले अनुरोध गर्नुभयो । आयातलाई प्रतिस्थापन गरी निर्यातलाई बढावा दिनका लागि स्वदेशी उत्पादनमा जोड दिनसमेत उहाँले आग्रह गर्नुभएको छ । “बिहान उठ्नेबित्तिकै आफ्नो देशमा उत्पादन भएको दन्तमन्जन र ब्रस प्रयोग गर्दा कति आनन्द आउँछ,” प्रधानमन्त्री ओलीले भन्नुभयो, “धागो, कपडा, जुत्ता, मोजा र साबुन उत्पादन गरेर प्रयोग गर्ने बानी बसाले यसले स्वदेशी उद्योगलाई प्रोत्साहन गर्नुका साथै आयातलाई प्रतिस्थापन गर्न सघाउँछ ।” उहाँले भन्नुभयो, “८४ व्यञ्जनका परिकार नेपालमै छन् । एउटा वस्तुबाट अनेक परिकार बन्ने हुँदा स्वदेशी उद्योगलाई प्रवर्धन गर्न आफ्नै उत्पादनमा ध्यान दिनु पर्छ । यसका लागि कानुनमा सुधार, कर प्रणालीमा सुधार गर्नुपर्ने छ भने सुझाव राख्दा हुन्छ, सरकार कार्यान्वनमा लाग्छ ।”कर्मवीर उद्यमी व्यवसायीलाई गफ गरेर कुरा काटेर नबस्न र असन्तुष्टि व्यक्त नगरी आफ्नो काममा ध्यान दिन आग्रह गर्दै प्रधानमन्त्री ओलीले यस क्षेत्रमा स्वदेशी वस्तुको उत्पादनमा प्रोत्साहनका लागि सरकार तत्पर रहेको धारणा राख्नुभयो । उद्योग, वाणिज्य तथा आपूर्तिमन्त्री दामोदर भण्डारीले सरकार आयात प्रतिस्थापन र निर्यात प्रवर्धन गर्दै मुलुकको अर्थतन्त्र सबलीकरणका दिशामा क्रियाशील रहेको बताउनुभयो । मन्त्री भण्डारीले सरकारले उद्योग तथा व्यवसायको विकासका लागि तदारुकतासाथ काम गरिरहेको बताउँदै देशमा औद्योगिक तथा व्यावसायिक वातावरण सहज बनाउन आर्थिक क्षेत्रसँग सम्बन्धित करिब एक दर्जनभन्दा बढी ऐन संशोधन गरिएको उल्लेख गर्नुभयो । उद्योग प्रतिष्ठानको सञ्चालनमा थप सहजता ल्याई वस्तु तथा सेवाको उत्पादन बढाउने र उत्पादन लागत मूल्य प्रतिस्पर्धी बनाउने उद्देश्यले ऐन संशोधन गरिएको मन्त्री भण्डारीको भनाइ छ । राष्ट्रिय स्टार्टअप नीति, २०८१ नेपाल सरकारबाट स्वीकृत भई स्टार्टअप कर्जा कार्यक्रम कार्यान्वयनमा आइसकेको, स्थानीय बजारको सुनिश्चितता तथा आन्तरिक रोजगारीको प्रवर्धन गर्न सरकार लागिरहेको मन्त्री भण्डारीले बताउनुभयो । सो अवसरमा नेपाल उद्योग वाणिज्य महासङ्घका अध्यक्ष चन्द्रप्रसाद ढकालले परिवर्तन भएका कानुनलाई कार्यान्वयन गरी सरकारले नीतिगत स्थायित्वको प्रतिबद्धता दिनुपर्ने बताउनुभयो ।नेपालमा राम्रा कानुन र व्यवस्था भए पनि कार्यान्वयन पक्ष फितलो हुँदा कसैले लाभ लिन नसकेको उल्लेख गर्दै उहाँले निजी क्षेत्रले दिएका सुझावले कानुनमा सुधार आएकाले यसले लगानीमा वृद्धि हुने बताउनुभयो । निजी क्षेत्र मिलेर १० अर्ब पुँजीको नेपाल विकास सार्वजनिक कम्पनी स्थापना गरिएकाले यसले स्वदेशी पुँजी परिचालन गरेर सडक, पूर्वाधार, ट्रान्समिसनका लाइन निर्माण गर्न सक्ने उहाँको भनाइ छ । नेपाल उद्योग परिसङ्घका अध्यक्ष राजेश अग्रवालले आत्मनिर्भर अर्थतन्त्र बढाउन स्वदेशी उद्योगलाई प्राथमिकता दिनुपर्ने बताउनुभयो । सार्वजनिक निकायमा स्वदेशी वस्तुको प्रयोग गर्ने नीति स्वागतयोग्य रहेकाले यसले यसले स्वदेशी वस्तुको उत्पादन र प्रयोगलाई नयाँ आयाम दिने उहाँको भनाइ छ । सरकारले कानुनमा गरेको सुधार निजी क्षेत्रका लागि स्वागतयोग्य रहेकाले प्रभावकारी कार्यान्वयन गर्न आवश्यक रहेको उहाँको भनाइ छ । नेपाल चेम्बर अफ कमर्सका अध्यक्ष कमलेश अग्रवालले सरकारले निजी क्षेत्रलक्षित कानुन सुधार गरेकाले लगानीको वातावरण सिर्जना हुँदै गएको बताउनुभयो ।",
      "link": "https://gorkhapatraonline.com/news/148027",
      "image": "https://gorkhapatraonline.com/storage/media/261031/conversions/nepal-_udyog_mahasang_ADHIKARI-KABIN00005-original-thumb.jpg"
    },
    {
      "slug": "148026",
      "title": "परिपक्व छ, ढाकामा पाका हातको सिप",
      "timestamp": 1742601600000,
      "source": "gp",
      "content": "उमेरले ५० टेक्नुभएकी शान्तिला फुदुङले १२ वर्षको उमेर हुँदा खाँडीको कपडा तानमा बुन्ने सिप सिक्नुभयो । खाँडीलाई बिस्तारै ढाकामा रूपान्तरण गरेदेखि तेह्रथुम जिल्लाको म्याङ्लुङ–१ मा फक्ताङ्लुङ ढाका कपडा उद्योग २२ वर्षदेखि सञ्चालनमा छ ।",
      "longContent": "नवराज कट्टेलविराटनगर, चैत ९ गते । उमेरले ५० टेक्नुभएकी शान्तिला फुदुङले १२ वर्षको उमेर हुँदा खाँडीको कपडा तानमा बुन्ने सिप सिक्नुभयो । खाँडीलाई बिस्तारै ढाकामा रूपान्तरण गरेदेखि तेह्रथुम जिल्लाको म्याङ्लुङ–१ मा फक्ताङ्लुङ ढाका कपडा उद्योग २२ वर्षदेखि सञ्चालनमा छ । बाल उमेरदेखि तानमा मन दिनुभएकी फुदुङ अहिले ढाका उद्योगीका रूपमा चिनिनुहुन्छ । २०५९ सालमा आफैँ उद्योग स्थापना गरेर १० वटा तानमा पाँच जनालाई रोजगारी दिएर ढाकाका कपडा उत्पादन गर्दै आउनुभएको छ । विराटनगरमा ढाका कपडा महोत्सव लाग्ने भएपछि फुदुङ तानसहित प्रदर्शनीमा आउनुभएको छ । उहाँका लागि यो सुनौलो अवसर पनि हो । “धेरै बिक्दैन भनेर तयारी कपडा कम लिएर आएँ, बिहीबार महोत्सव उद्घाटनका क्रममा १२ हजार रुपियाँको कपडा बिक्री भयो,” फुदुङले भन्नुभयो, “आफैँले उत्पादन गरेको कपडा महोत्सवमा सजाएर राख्न पाउँदा खुसी लागेको छ ।” ताप्लेजुङको फुङ्लिङ नगरपालिका–७ को सोनी ढाका कपडा उद्योग सञ्चालक वचनकुमारी लिम्बू पनि दैनिक मन तानमै झुम्मिनुहुन्छ । २०५३ सालदेखि ढाका उद्योग स्थापना गरेर कपडा बुन्दै आएकी लिम्बूको जीविकोपार्जन मात्रै चलिरहेको छैन, ढाकामा फेसनको साइनो जोड्न पनि आउन थालेको छ । उहाँले आफ्नै उद्योगमा उत्पादन गरेका महिला र पुरुषका ढाका कपडाले अहिले बजार पनि राम्रो पाएको छ । ५३ वर्षीय लिम्बूका अनुसार सिपले पेसा पक्रायो, पेसाले उद्योगी बनाएर चिनाएको छ । उहाँको उद्योगमा पनि १० वटा तानमा ढाका कपडा उत्पादन हुँदै आएको छ । धरान उपमहानगरपालिका–११ मा २०५२ सालदेखि कल्पना ढाका उद्योग स्थापना गरेर कपडा बुन्दै आउनुभएकी कल्पना राई, आफ्नो मेहनत खेर नजाने बताउनुहुन्छ । “जे होस् १८ वर्षको हुँदा तानमा बसेकी म, २२ वर्षदेखि लगातार तानमै बिताउँदा पनि थाकेकी छैन,” राईले भन्नुभयो, “गाउँमा उत्पादन भएको ढाका सहरमा फेसनेबल भएर प्रयोगमा आइरहेको छ ।” माग अनुसार यसमा बुट्टा भर्नेदेखि डिजाइन पस्कनेसम्मको सिपमा महिलालाई पोख्तसमेत बनाइरहेको उहाँको बुझाइ छ । उहाँ भन्नुहुन्छ, “धागो बुनाइ सिप हो, यो हातमा बसेपछि नयाँ डिजाइन पस्कन कुनै असजिलो भएको छैन ।” ढाकामा पाका भएकाको अनुभवमा अहिले युवापुस्ताको रोजाइमा यो पोसाक पर्न थालेको छ । त्यसले व्यवसायमा नयाँपनसमेत भिœयाएको छ । ढाकामा फेब्रिकको संयोजन गरेर बनाइने लेहेङ्गा, चोली, वानपिस, कोट, साडीदेखि जुत्ताचप्पल र ब्यागसमेत आकर्षक हुने गरेका छन् । ढाकाको छुट्टै पहिचान र मौलिकता पनि छ, फक्ताङ्लुङ ढाका कपडा उद्योग सञ्चालक फुदुङ भन्नुहुन्छ, फेसन भित्र्याएर त्यसलाई तेह्रथुमे भनियो तर त्यो चाँहि भन्न हुँदैन । तेह्रथुमको ढाकालाई फेब्रिकसँग संयोजन गरेर दिइने नयाँ डिजाइन समयको माग हो, त्यो अर्गानिक चाँहि हैन । फुदुङले उद्योग सञ्चालन गर्न सहज असहज दुवै रहेको सुनाउनुभयो । असहज चाँहि ढाकाका लागि धागो देशमा छैन । आयात हुने धागोबाट बुन्ने ढाकाको मूल्य बढी पर्छ । उहाँले स्थानीय सरकारले केही आर्थिक सहयोग गरिरहेको बताउँदै यसलाई प्रदेशले प्राथमिकतामा राख्नुपर्ने माग गर्नुभयो । नेपाली ढाकाको पोसाकले गौरवको सङ्केत गर्छ । पहिला चोलो, टोपी, सल मात्रै बन्ने ढाकाबाट अहिले वानपिस, गाउन, लेहेङ्गा, सारीब्लाउज, स्कर्ट, ज्याकेट, वेस्टकोट, टिसर्ट, ट्राउजर, दौरासुरुवालसमेत बन्ने गरेको धरानको कल्पना ढाका उद्योग सञ्चालक राईले जानकारी दिनुभयो । जति धेरै किसिमका कपडा बुन्ने उति नै धेरै किसिमको तान पनि लगाउनुपर्ने हुन्छ । नेपालको मौलिक संस्कृति, परम्परा र पहिचानको पोसाकलाई बजारीकरण गर्न विराटनगरमा बिहीबारबाट ढाका कपडा महोत्सव सुरु भएको हो । नेपाल उद्योग वाणिज्य महासङ्घले कोशीले प्रदेशका ताप्लेजुङ, पाँचथर, इलाम, धनकुटा, तेह्रथुमलगायतका क्षेत्रमा उत्पादन हुने ढाकालाई तराईका बजारमा प्रयोग बढाउने उद्देश्यसहित विराटनगरमा आयोजना गरेको महोत्सवमा ३० उद्योगका उत्पादन स्टलमा राखिएका छन् । त्यसमध्ये तानसहित उद्योगीले ढाकाका कपडा प्रदर्शनमा राखेका छन् । नेपाल उद्योग वाणिज्य महासङ्घ कोशी, महिला उद्यम समिति संयोजक सुरु केसीले पहाडी ग्रामीण क्षेत्रका महिला जोडिएका उद्योगको प्रवर्धन गर्ने उद्देश्य पनि महोत्सवमार्फत राखिएको बताउनुभयो ।",
      "link": "https://gorkhapatraonline.com/news/148026",
      "image": "https://gorkhapatraonline.com/storage/media/261030/conversions/Daka-(2)-original-thumb.jpg"
    },
    {
      "slug": "148245",
      "title": "विवाहको उमेर बहस : मन्त्रीबाट दुई विकल्प प्रस्ताव",
      "timestamp": 1742774400000,
      "source": "gp",
      "content": "विवाहको उमेरबारे पछिल्लो समयमा सरकार र संसदीय समिति दुवैले बहस चलाइरहेका छन् । विवाहका लागि २० वर्ष हुनुपर्ने व्यवस्था कार्यान्वयनमा आएको ६ वर्षपछि नै उमेर पुनरवलोकनको बहस चलिरहेको छ ।",
      "longContent": "गोरखापत्र समाचारदाताकाठमाडौँ, चैत ११ गते ।  विवाहको उमेरबारे पछिल्लो समयमा सरकार र संसदीय समिति दुवैले बहस चलाइरहेका छन् । विवाहका लागि २० वर्ष हुनुपर्ने व्यवस्था कार्यान्वयनमा आएको ६ वर्षपछि नै उमेर पुनरवलोकनको बहस चलिरहेको छ । प्रतिनिधि सभाको कानुन न्याय तथा मानव अधिकार समितिले पछिल्लो पटक कारागारको स्थलगत अध्ययन प्रतिवेदनले हालको उमेर १८ वर्ष बनाउनुपर्ने सुझाएको छ । गठित केही कार्यदल र मुलुकी संहिता सुधारका लागि गठित कार्यदलले पनि विवाहको उमेर परिवर्तन गर्न सुझाएको छ । आइतबार प्रतिनिधि सभाकै कानुन समितिमा सरकारका दुई मन्त्रीले विवाहको उमेरबारे बहस भइरहेको र विभिन्न विकल्पमा छलफल जारी रहेको बताएका छन् । गृहमन्त्री रमेश लेखक र कानुन न्याय तथा संसदीय मामिलामन्त्री अजयकुमार चौरसियाले उमेरबारे बहस भइरहेको र निचोडमा नपुगेको बताउनुभएको छ । समितिमा गृहमन्त्री लेखकले सरकारले बालबालिकासम्बन्धी ऐन संशोधनको तयारीमा रहेको र त्यसमा विवाहको विषयमा छलफल जारी रहेको बताउनुभयो । उमेर २० वर्ष कायमै राख्दा कतिपय देशमा प्रचलनमा रहेको ‘रोमियो जुलियट ल’ लाई अभ्यासमा ल्याउन सकिने पनि धारणा राख्नुभयो । समितिमा लेखकले भन्नुभयो, “विवाहको उमेरका विषयमा अत्यन्त गम्भीरतापूर्वक सोच्न आवश्यक छ । हामी बालबालिकासम्बन्धी ऐन संशोधन तयारीमा छौँ । अहिले यो प्रक्रिया मन्त्रीपरिषद्मा विचाराधीन छ । त्यो संशोधन विधेयकमा विवाहको उमेर घटाउने हो कि भनेर हामी छलफलमा छौँ । अब हजुरहरूको धारणा पनि त्यस अनुकूल आएका हुनाले दुई उपाय छन् । एउटा विवाहको उमेर घटाउने कुरा छ, यसलाई १८ गरेर जाऔँ । अर्को अन्तर्राष्ट्रिय अभ्यासमा रोमियो जुलियट ल इन्ट्रोड्युस गर्ने कि भन्ने छ । धेरै ठाउँमा यसलाई एप्लाई गरिएको छ ।”मन्त्री लेखकले कारागारको भौतिक पूर्वाधार कमजोर र बन्दीको क्षमताभन्दा कम रहेको बताउनुभयो । उहाँले कैदीबन्दीले पाउने सिदाको रकम पनि समयानुकूल हुन नसकेको बताउनुभयो । हिरासत कक्षको अवस्थालाई पनि थप सुधार्नुपर्नेमा उहाँले जोड दिनुभयो । यस्तै कानुनमन्त्री चौरसियाले मुलुकी संहिता सुधारका लागि गठित कार्यदलले दिएको सुझावका आधारमा मन्त्रालयले पनि छलफल जारी राखेको बताउनुभयो । उहाँले कानुनलाई आवश्यकताका आधारमा समयानुकूल बनाउन सरकार तयार रहेको पनि बताउनुभयो । उहाँले भन्नुभयो, “कानुन संशोधनका विषयमा लामो समय छलफल चल्यो । १८ र २० वर्ष दुवैका बहस छन् । हामी कानुन मन्त्रालयमा राजनीतिक दलका प्रमुख सचेतक र सचेतक बोलाएर छलफल पनि गरेका थियौँ, उमेरबारे त्यहाँ पनि विवाद भयो । धेरै विवादित भएमा भोलि संसद्मा पनि विवाद भई पारित नहुन सक्छ । विकल्पमा विवाहको उमेर नपुग्दासम्म आ–आफ्ना परिवारसँग रहने विकल्पमा पनि छलफल गरेका छौँ । गृहमन्त्रीले भन्नुभयो, “रोमियो जुलियटको कुरा पनि छ । यस्तोमा उमेरको विषय निक्र्योल गर्नु पर्छ ।”समितिमा गृहसचिव गोकर्णमणि दुवाडीले कारागारको पूर्वाधार स्तरोन्नतिको आवश्यकता रहेको बताउनुभयो । दुवाडीले सुरक्षा व्यवस्थालाई थप सुदृढ पार्न पूर्वाधारसँगै जनशक्ति र स्रोतको पनि आवश्यकता रहेको बताउनुभयो । नेपाल प्रहरीका महानिरीक्षक दीपक थापाले प्रहरीको पूर्वाधारका लागि बजेट अभाव रहेको बताउनुभयो । अपराध अनुसन्धानलाई प्रहरीले गम्भीरतापूर्वक लिने थापाले बताउनुभयो ।",
      "link": "https://gorkhapatraonline.com/news/148245",
      "image": "https://gorkhapatraonline.com/storage/media/261389/conversions/married-original-thumb.jpg"
    },
    {
      "slug": "148243",
      "title": "पूर्वाधारमा लगानी, पर्यटक न्यून",
      "timestamp": 1742774400000,
      "source": "gp",
      "content": "धनकुटाको धनकुटा नगरपालिका–१ स्थित ओक्मालुङमा एक गुफा छ । नजिकै एक सानो छाँगो छ ।",
      "longContent": "कविराज घिमिरे हिले, चैत ११ गते । धनकुटाको धनकुटा नगरपालिका–१ स्थित ओक्मालुङमा एक गुफा छ । नजिकै एक सानो छाँगो छ । यी दुवै स्थानलाई प्रवर्धन गर्न भन्दै प्रदेश सरकारमार्फत धनकुटा नगरपालिकाले करिब एक करोड रुपियाँ खर्च गरेर पूर्वाधार निर्माण गर्‍यो । गुफासम्म पुग्न झोलुङ्गे पुल, सिँढी निर्माण गरिएको छ । गुफाभित्र पनि ठाउँ ठाउँमा सिँढी निर्माण गरी बत्ती जडान गरिएको छ । नजिकै रहेको छाँगोमा पौडी खेल्न पोखरी, चौतारी, शौचालयलगायत संरचना निर्माण गरिएको छ । यो क्षेत्रलाई धनकुटाको एक मुख्य पर्यटकीय गन्तव्य बनाई धेरैभन्दा धरै पर्यटक भित्र्याउन नगरपालिकाले लगानी गरेको थियो तर पालिकाको योजनाविपरीत अहिले यी स्थानमा निकै कम मात्र पर्यटक पुग्ने गरेका छन् । स्थानीय विराट राई पूर्वाधार निर्माण गरिए पनि पर्यटक आगमनको अवस्थामा सुधार हुन नसकेको बताउनु हुन्छ । “पहिले पहिले अलि अलि आउँथे, अहिले त त्यो पनि बन्द छ, पर्यटक नै आउँदैनन्,” राई भन्नुहुन्छ । पर्यटकको सहजताका लागि निर्माण गरिएका संरचना पर्यटक नपुग्दै भत्कने अवस्थामा छन् । वडा नम्बर १ कै हिले सिरानमा एउटा दर्शनटुप्पो (भ्यु टावर) पनि निर्माण गरिएको छ । त्यहाँको पनि अवस्था उस्तै छ । हिले पुग्ने पर्यटकसमेत त्यहाँ पुग्ने गरेका छैनन् । धनकुटा नगरपालिका–८ मा रहेको सामुदायिक वनमा करिब एक करोड ५० लाख रुपियाँभन्दा बढीको लागतमा विभिन्न संरचना निर्माण गरी चुलीवन पार्क बनाइएको छ । धनकुटा बजारसँगै जोडिएको भए पनि त्यहाँ पनि अशातीत पर्यटक पुग्ने गरेका छैनन् । धनकुटा नगरपालिका–२, मधुगङ्गाधाममा करिब तीन करोड ७० लाख रुपियाँको लागतमा विभिन्न संरचना तथा पूर्वाधार निर्माण गरिएको छ । मङ्सिरे पूर्णिमामा लाग्ने मेलामा बाहेक अरू समय त्यहाँ पनि कमै मात्र धार्मिक पर्यटक पुग्ने गरेका छन् । यी त केही उदाहरण मात्रै हुन् । धनकुटा नगरपालिका क्षेत्रमै यीबाहेक पर्यटन प्रवर्धनका लागि करोडौँ रुपियाँ खर्च गरिएको छ तर पर्यटक भित्रिन सकेका छैनन् । पर्यटन पूर्वाधार निर्माण गरिए पनि त्यसपछिका प्रचारप्रसारलगायत कार्य नगरिँदा पर्यटकको नजर पुग्न नसकेको पर्यटन अभियन्ता जीवनकुमार राई बताउनु हुन्छ । पूर्वाधार निर्माणसँगै प्रचारप्रसारलाई पनि जोड दिनुपर्नेमा त्यो हुन नसकेको उहाँको भनाइ छ । “पूर्वाधार त निर्माण भयो तर पूर्वाधारसँगै त्यसको प्रचारप्रसारका लागि गरिनुपर्ने काम हुन सकेनन् । त्यसले पर्यटकीय स्थलमा पर्यटकको नजर नपुगेको हो,” राई भन्नुहुन्छ । ती स्थानको प्रचारप्रसार हुन नसकेको धनकुटा नगरपालिकाका प्रमुख चिन्तन तामाङ स्विकार्नु हुन्छ । “हामीले पूर्वाधार निर्माण गरेका छौँ, जुन गर्नै पर्दथ्यो, अब प्रचारप्रसारमा जोड दिनु पर्छ । स्थानीयले अपनत्व ग्रहण गर्नु पर्छ, प्रचारप्रसारका लागि सबै लाग्नु पर्छ,” तामाङ भन्नुहुन्छ ।धनकुटा नगरपालिकाबाहेक अन्य स्थानीय तहमा पनि अवस्था उस्तै छ । धनकुटाको पाख्रिबास नगरपालिका–८ मा तीन करोडभन्दा बढी रकम खर्चिएर जलदेवी सिमसार निर्माण गरिएको छ तर त्यहाँ अहिले न सोचे जति पानी छ न पर्यटक पुग्ने गरेका छन् । काठमाडौँ महानगरपालिकाको सहयोगमा एक करोडभन्दा बढी रकममा पाख्रिबासकै सुन्तलेडाँडामा निर्माण गरिएको पूर्वाधार प्रयोगविहीन छन् । त्यहाँ मन्दिर, सिँढी र यलम्बरको सालिक निर्माण गरिएको छ । यता राम्चेडाँडामा निर्माण गरिएको दर्शनटुप्पोको अवस्था पनि उस्तै छ । ती क्षेत्रका पूर्वाधार प्रयोगमै नआई टुटफुट हुन थालेका छन् । अघिल्लो कार्यकालका जनप्रतिनिधिले अपायक स्थानमा पर्यटन पूर्वाधार निर्माण गराएका कारण समस्या आएको पाख्रिबास नगरपालिकाका प्रमुख ज्ञानबहादुर गुरुङ बताउनु हुन्छ तर स्थानीय भने अहिलेको सरकारले संरक्षण तथा प्रचारप्रसारमा चासो नदिएको गुनासो गर्छन् । धनकुटाको छथर जोरपाटीमा लाखौँ रुपियाँ खर्चिएर पटेकडाँडासम्म पुग्न निर्माण गरिएको सिँढीको अवस्था पनि उस्तै छ ।",
      "link": "https://gorkhapatraonline.com/news/148243",
      "image": "https://gorkhapatraonline.com/storage/media/261387/conversions/108274422_3999313180143967_8251440301282176719_n-original-thumb.jpg"
    },
    {
      "slug": "148240",
      "title": "गोरखापत्रकर्मी राई पुरस्कृत",
      "timestamp": 1742688000000,
      "source": "gp",
      "content": "चन्द्र न्यौपाने शान्तिराम कार्की स्मृति पत्रकारिता पुरस्कार २०८१ बाट गोरखापत्रकर्मी गार्डेन राई पुरस्कृत हुनुभएको छ । प्रेस चौतारी नेपालको १० औँ राष्ट्रिय महाधिवेशनको अवसरमा गोरखापत्रकर्मी राई आइतबार पुरस्कृत हुनुभएको हो ।",
      "longContent": "गार्डेन राईसोलु, चैत १० गते । चन्द्र न्यौपाने-शान्तिराम कार्की स्मृति पत्रकारिता पुरस्कार २०८१ बाट गोरखापत्रकर्मी गार्डेन राई पुरस्कृत हुनुभएको छ । प्रेस चौतारी नेपालको १० औँ राष्ट्रिय महाधिवेशनको अवसरमा गोरखापत्रकर्मी राई आइतबार पुरस्कृत हुनुभएको हो । दोसल्ला, सम्मानपत्र र १५ हजार नगद रुपियाँसहित पुरस्कृत हुनुभएको प्रेस चौतारी नेपालका केन्द्रीय महासचिव हिरामान लामाले जानकारी दिनुभयो । गोरखापत्रकर्मी राई २०६७ सालदेखी पत्रकारिता क्षेत्रमा आबद्ध हुनुहुन्छ । राई हाल प्रेस चौतारी नेपाल सोलुखुम्बुको अध्यक्ष, नेपाल पत्रकार महासङ्घ सोलुखुम्बुको उपाध्यक्ष र सोलु एफएमको स्टेसन म्यानेजर हुनुहुन्छ । गोरखापत्रकर्मी राईसँगै हदयचन्द्रसिंह प्रधान स्मृति पत्रकारिता पुरस्कारबाट मातृका पौडेल, अग्नि शिखा स्मृति पत्रकारिता पुरस्कारबाट हेमन्त पौडेल, डाक्टर शान्ति पाण्डे प्रेस चौतारी नेपाल राष्ट्रिय महिला पत्रकारिता पुरस्कारबाट शान्ति गुरुङ, वीरेन्द्रकुमार शाह क्रियाशील पत्रकारिता पुरस्कारबाट लालबाबु शेख, डेकेन्द्रथापा स्मृति पत्रकारिता पुरस्कारबाट टपेन्द्र कार्की काठमाडौँ र मालती केसी, सावित्रीदेवी पद्यलक्ष्मी बस्नेत स्मृति पत्रकारिता पुरस्कार उसा तामाङ र रोशनी कठेत र चन्द्र न्यौपाने  शान्तिराम कार्की स्मृति पत्रकारिता पुरस्कारबाट हरिस चन्द्र पुरस्कृत हुनुभएको प्रेस चौतारी नेपालले जनाएको छ ।",
      "link": "https://gorkhapatraonline.com/news/148240",
      "image": "https://gorkhapatraonline.com/storage/media/261383/conversions/Garden-original-thumb.jpg"
    },
    {
      "slug": "148238",
      "title": "संविधानमार्फत नै जनताका समस्या सम्बोधन हुने नेपाली कांग्रेसकाे  विश्वास",
      "timestamp": 1742688000000,
      "source": "gp",
      "content": "नेपाली कांग्रेसको केन्द्रीय कार्यसम्पादन समितिको बैठकले संविधानमार्फत नै जनताको समस्या, आवश्यकता र महत्वाकांक्षालाई सम्बोधन गर्न सकिने विश्वास व्यक्त गरेको छ ।",
      "longContent": "ललितपुर, चैत १० गते । नेपाली कांग्रेसको केन्द्रीय कार्यसम्पादन समितिको बैठकले संविधानमार्फत नै जनताको समस्या, आवश्यकता र महत्वाकांक्षालाई सम्बोधन गर्न सकिने विश्वास व्यक्त गरेको छ । पार्टी सभापति शेरबहादुर देउवाको अध्यक्षतामा बसेको बैठकले सो विश्वास व्यक्त  गरेको हो ।बैठकपछि सञ्चारकर्मीसँग कुरा गर्नुहुँदै प्रवक्ता डा. प्रकाशशरण महतले नेपाली कांग्रेस सार्वभौम नेपाली जनताद्वारा निर्वाचित संविधानसभाबाट बनेको संविधान कार्यान्वयनको पक्षमा रहने निर्णय गरेको बताउनुभयो । उहाँले भन्नुभयो, “नेपाली कांग्रेस पार्टीको कार्यसम्पादन समितिले सार्वभौम नेपाली जनताद्वारा निर्वाचित संविधानसभाबाट जुन गणतान्त्रिक सङ्घीय संविधान बनेको छ । यसप्रति पूर्ण प्रतिबद्धता जाहेर गर्‍यो  र यस सङ्घीय लोकतान्त्रिक संविधानमार्फत नै जनताको समस्या, आवश्यकता र महत्वाकांक्षालाई सम्बोधन गर्न सकिने विश्वास व्यक्त ग¥यो । यो निर्णय कार्यसम्पादन समितिको बैठकले गरेको छ ।”उहाँले बैठकमा स्वतन्त्र विद्यार्थी युनियन (स्ववियु) निर्वाचनमा नेविसङ्घ धेरै क्याम्पसहरुमा विजयी भएको तथा उनीहरुलाई बधाइ एवम् शुभकामना ज्ञापन गरिएको बताउनुभयो । उहाँले भन्नुभयो, “स्ववियु निर्वाचनमा नेपाल विद्यार्थी सङ्घ फेरि पनि ज्यादा क्याम्पसहरुमा जित्न सफल भएको र विजयी भएका नेविसङ्का उम्मेदवारलाई बधाइ, शुभकामना दिइएको छ ।”उहाँले समसामयिक राजनीतिका सन्दर्भमा नेताहरुले आ–आफ्नो दृृष्टिकोण राख्नुभएको भन्नुहुँदै संविधानको पक्षमा समग्र जनता उभिएको बताउनुभयो । उहाँले भन्नुभयो, “संविधानको खिलापमा कुरा उठीरहेको छ, त्यस सन्दर्भमा कुरा स्पष्ट गर्नुप¥यो नि । यसमा कुनै दुविधा छैन, नेपाली जनताले बनाएको संविधान हो । नेपाली जनताले नै निर्वाचित गरेको संसद छ । संसदले जे सम्बोधन गर्नुपर्छ, त्यो सार्वभौमसत्ता सम्पन्न छ । बाहिरबाट केही हुने कुरा छैन ।”सङ्घीय लोकतान्त्रिक गणतन्त्रप्रति पूर्ण प्रतिबद्धता नेपाली कांग्रेसले नेपालको संविधान र संविधानमा आधारित सङ्घीय लोकतान्त्रिक गणतन्त्रप्रति पूर्ण प्रतिबद्ध रहने दृढता व्यक्त गरेको छ ।आज बसेको कांग्रेस केन्द्रीय कार्यसम्पादन समितिको बैठकले संविधानको संरक्षण, सम्वर्द्धन र कार्यान्वयनमार्फत मुलुकलाई भ्रष्टाचारमुक्त र सुशासनयुक्त, सामाजिक विकृति र विसङ्गतिबाट मुक्त बनाउँदै जनताको निरन्तर प्रगतिको अपेक्षा र आवश्यकता सम्बोधन गर्न सकिन्छ विश्वास व्यक्त गरेको होे ।बैठकले यही विश्वास साथ अघि बढ्नु नै अहिलेको मुख्य राष्ट्रिय जिम्मेवारी ठान्दै यसका निम्ति आवश्यक अग्रसरता लिने निर्णय गरेको पार्टीका कार्यवाहक मुख्यसचिव डा प्रदीप पराजुलीले जानकारी दिनुभयो । सभापति शेरबहादुर देउवाको सभापतित्वमा बसेको बैठकमा महामन्त्री गगनकुमार थापाले विभिन्न प्रस्तावहरू प्रस्तुत गर्नुभएको उहाँले बताउनुभयो । जनसम्पर्क समितिमा दुई किसिमका सदस्यबैठकले पार्टीको विदेशस्थित जनसम्पर्क समितिमा कांग्रेसको क्रियाशील सदस्यता र जनसम्पर्क समितिको सदस्यता गरी दुई किसिमका सदस्य रहने व्यवस्था गरेको कार्यवाहक मुख्यसचिव डा पराजुलीले बताउनुभयो ।नेपाली जनसम्पर्क समितिको अध्यक्ष, पदाधिकारी वा सदस्य नेपाली जनसम्पर्क समितिको विधानमा व्यवस्था भएबमोजिम क्रियाशील सदस्य वा जनसम्पर्क समितिको सदस्यता प्राप्त गरेको सदस्यमध्येबाट चयन हुनसक्ने निर्णय गरिएको छ । उक्त व्यवस्थाअनुसार जनसम्पर्क समितिको सदस्यता प्राप्त गर्न गैरआवासीय नेपाली परिचयपत्र वा गैरआवासीय नेपाली नागरिकता प्राप्त गरेका व्यक्ति समेतलाई बाधा नपुग्ने निर्णय गरिएको छ ।यस्तै, जनसम्पर्क समितिको अध्यक्ष स्वतः महाधिवेशन प्रतिनिधि तथा महासमिति सदस्य हुने व्यवस्था हटाइएको छ । यो व्यवस्था लागू हुनुपूर्व क्रियाशील सदस्यता प्राप्त गरेका त्यस्ता नागरिकहरूको हकमा निजहरूले प्राप्त गरेको क्रियाशील सदस्यता जनसम्पर्क समितिको सदस्यतामा रूपान्तरित हुनेछ । साथै, निजले प्राप्त गरेको साविकको क्रियाशील सदस्यतालाई सोही अवधिदेखि पार्टीमा संलग्नताको निरन्तरतामा समेत गणना गरिने निर्णय भएको पराजुलीले जानकारी दिनुभयो । पार्टी केन्द्रीय कार्यसमितिले विदेशस्थित जनसम्पर्क समितिबाट केन्द्रीय महाधिवेशन प्रतिनिधि सङ्ख्या तोक्दा एउटा देशबाट बढीमा १४ जना र केन्द्रीय महासमिति सदस्य तोक्दा छ जनाभन्दा बढी तोक्न सक्ने व्यवस्था गरिएको छ ।महाधिवेशन प्रतिनिधि र महासमिति सदस्य हुन क्रियाशील सदस्यता अनिवार्यकांग्रेसले पार्टीको महाधिवेशन प्रतिनिधि तथा महासमिति सदस्य निर्वाचित हुन अनिवार्य क्रियाशील सदस्य हुनुपर्ने निर्णय गरेको छ । बैठकले पार्टीको नियमावलीमा आवश्यक संशोधनसमेत गरेको  छ । यसैगरी कांग्रेसले यही चैत ५ गते सम्पन्न स्ववियु निर्वाचनको प्रतिस्पर्धामा धेरै क्याम्पसमा विजय हासिल गरेर पहिलो स्थान हासिल गर्न सफल भएकामा नेपाल विद्यार्थी सङ्घलाई बधाई ज्ञापन गर्दै विजयी सम्पूर्ण विद्यार्थीलाई कुशलतापूर्वक जिम्मेवारी निर्वाह गर्न शुभकामना व्यक्त गरेको छ ।पार्टीले सिरहाको औरही गाउँपालिका–५ मा विष्णु महायज्ञ आयोजना गर्ने सन्दर्भमा स्थानीय दलित समुदायका दीपक मरिकको घर भत्काउने कार्य सामाजिक रूपमा निन्दनीय र कानुनी रूपमा दण्डनीय अपराध भएको उल्लेख गर्दै उक्त घटनाका दोषीमाथि कारबाहीको माग गरेको छ ।बैठकले नेपाली कांग्रेस (बिपी) को साधारण सदस्यतासमेत परित्याग गरी पार्टीमा समाहित हुनुभएका हरिबोल भट्टराई, पुष्पराज पराजुली, गोविन्द शर्मा पौडेललगायत १२ जनालाई पार्टीका विभिन्न पदमा गरिएको मनोनयनलाई अनुमोदन गरेको छ ।आजको बैठकमा सहमहामन्त्रीहरू फरमूल्लाह मन्सुर, महेन्द्र यादव र जीवन परियार तथा केन्द्रीय सदस्यहरू विमलेन्द्र निधि, अर्जुननरसिंह केसी, प्रवक्ता डा प्रकाशशरण महत, डा शेखर कोइराला, बलबहादुर केसी, ज्ञानेन्द्रबहादुर कार्की, डा नारायण खड्का, सुजाता कोइराला र एनपी साउँदले आ–आफ्नो धारणा व्यक्त गर्नुभएको थियो ।",
      "link": "https://gorkhapatraonline.com/news/148238",
      "image": "https://gorkhapatraonline.com/storage/media/261382/conversions/dr.-mahat1ff-original-thumb.jpg"
    },
    {
      "slug": "148237",
      "title": "बागलुङका ९९ पत्रकारको दुर्घटना बीमा",
      "timestamp": 1742688000000,
      "source": "gp",
      "content": "कार्यस्थलमा खटिने पत्रकार र सञ्चार माध्यमका कर्मचारीको दुर्घटना बीमा गरिएको छ । नेपाल पत्रकार महासंघ बागलुङले क्रियाशील पत्रकार, सञ्चार माध्यममा काम गर्ने सञ्चारकर्मी र कर्मचारी समेतको दुर्घटना बीमा गराएको हो ।",
      "longContent": "रामकृष्ण बोहराबागलुङ, चैत १० गते । कार्यस्थलमा खटिने पत्रकार र सञ्चार माध्यमका कर्मचारीको दुर्घटना बीमा गरिएको छ । नेपाल पत्रकार महासंघ बागलुङले क्रियाशील पत्रकार, सञ्चार माध्यममा काम गर्ने सञ्चारकर्मी र कर्मचारी समेतको दुर्घटना बीमा गराएको हो । महासंघले बागलुङ नगरपालिका २ को सहयोग र नेको इन्सोरेन्स कम्पनीको सहकार्यमा बीमा गरिएको हो । प्रतिव्यक्ति दुई लाख रुपियाँसम्मको दुर्घटना बीमास्वरुप उपचार खर्च पाउनेगरी बीमा गराइएको नेपाल पत्रकार महासंघ बागलुङ शाखाका अध्यक्ष राम थापा ‘अबिरल’ ले जानकारी दिनुभयो ।बागलुङ नगरपालिका २ का अध्यक्ष सुरज बोसेलले चालु वर्षको विपत जोखिम न्युनीकरण अभियानअन्तर्गत ९९ जना पत्रकारको दुर्घटना बीमा गराएका हुन् । ‘दैनिक रातदिन नभनी फिल्डमा खटिएका पत्रकारको जोखिम कम गर्ने र केही भएमा तत्काल उपचार गराउन सकिनेगरी बीमा गरिएको हो’ वडा अध्यक्ष सुरज बोसेलले भन्नुभयो, ‘यो सन्देशले अन्य क्षेत्रका जनप्रतिनिधि, स्थानीय सरकार समेतले आमनागरिक र पेशागत क्षेत्रका व्यक्तिको स्वास्थ्य र सुरक्षामा ध्यान दिनेछन् ।’ बासलेले यो अभियानलाई वडाले नियमित गर्ने समेत बताउनुभयो । पहिलो चरणमा दुई वर्षका लागि बीमा गरिएको हो । आइतबार महासंघका अध्यक्ष अबिरल, वडा अध्यक्ष सुरज बोसेल र नेको इन्सोरेन्स कम्पनी लिमिटेडकी शाखा प्रबन्धक अन्जिला श्रेष्ठले बीमा पोलिसी हस्तान्तरण गरेर अभियानको थालनी गर्नुभयो । श्रेष्ठले पत्रकारको बीमाले आमनागरिकलाई पनि सचेत बनाउने बताउनुभयो । गत मंसिर २८ गतेको अधिवेसनबाट निर्वाचित महासंघको बैठकले पत्रकारको दुर्घटना बीमा गर्ने निर्णय गरेको थिाये ।",
      "link": "https://gorkhapatraonline.com/news/148237",
      "image": "https://gorkhapatraonline.com/storage/media/261374/conversions/fnj-baglung-photo-original-thumb.jpg"
    },
    {
      "slug": "148234",
      "title": "परराष्ट्रमन्त्रीको आग्रहपछि एमसिसी परियोजनाले  पायो निरन्तरता",
      "timestamp": 1742688000000,
      "source": "gp",
      "content": "नेपालमा सञ्चालित अमेरिकी सहयोग नियोग मिलेनियम च्यालेन्ज कर्पोरेसन (एमसिसी) एसीसी परियोजनालाई  अमेरिकाले निरन्तरता दिने भएको छ । त्यससम्बन्धी शनिबार सूचना जारी भएको जानकारी परराष्ट्रमन्त्रीको सचिवालयले दिएको छ ।",
      "longContent": "काठमाडौं, चैत १० गते ।नेपालमा सञ्चालित अमेरिकी सहयोग नियोग मिलेनियम च्यालेन्ज कर्पोरेसन (एमसिसी) एसीसी परियोजनालाई  अमेरिकाले निरन्तरता दिने भएको छ । त्यससम्बन्धी शनिबार सूचना जारी भएको जानकारी परराष्ट्रमन्त्रीको सचिवालयले दिएको छ । अमेरिकाको राष्ट्रपतिमा डोनल्ड ट्रम निर्वाचित भएपछि रोकिएको करिब ५५ करोड डलर अनुदान (करिब साढे ७५ अर्ब रूपियाँ) सहयोगको कम्प्याक्ट परियोजनाले अब निरन्तरता पाउने भएको हो ।परराष्ट्रमन्त्री डा. आरजु राणा देउवाले अमेरिकी राष्ट्रपति डोनाल्ड ट्रम्पका दक्षिण र मध्य एसियाका लागि राष्ट्रिय सुरक्षा वरिष्ठ निर्देशक रिकी गिलसँगको भेटमा हालै नयाँ दिल्लीमा नेपाललाई अमेरिकाले दिँदै आएको एमसिसी लगायतका परियोजना निरन्तर गरिदिन आग्रह गर्नुभएको थियो ।भारतको विदेश मन्त्रालयले नयाँ दिल्लीमा आयोजना गरेको राइसिना डायलग कार्यक्रमका लागि त्यहाँ रहनुभएका गिलसँग मन्त्री डा राणाले  चैत ५ गते भेटवार्ता गरी सो आग्रह गर्नुभएको थियो । त्यस भेटका क्रममा मन्त्री डा राणाले नेपाललाई सहयोग पुर्याउने सडक एवं जलविद्युत पूर्वाधार परियोजनाका रुपमा भर्खरै निर्माण सुरु भएको एमसिसी परियोजनाको निर्माण रोकिन पुगेकाले यसलाई निरन्तरता दिने काममा पुनर्विचार गरिदिन उहाँले आग्रह गर्नुभएको थियो । त्यस आग्रहमा सुरक्षा निर्देशक गिलले आफूले यस विषयमा पुनर्विचारका लागि प्रक्रिया सुरु गर्ने बताउनुभएको थियो । उहाँले अमेरिकाले नेपाललाई दिँदै आएको आर्थिक सहयोगलाई निरन्तरता दिने आश्वासन दिनुभएको थियो । त्यस लगत्तै शनिबारमात्र अमेरिकी सरकारले सो परियोजनालाई निरन्तरता दिनेगरी सूचना जारी गरेको छ । अब उक्त परियोजना नेपालमा निरन्तर हुने भएको हो । सो भेटकै क्रममा उता अमेरिकाको वैदेशिक सहायतासम्बन्धी समीक्षा चलिरहेको र परराष्ट्रमन्त्रीको पनि यो आग्रह भएकाले अमेरिकी सरकारले एमसिसी नेपाल कम्प्याक्टअन्तर्गतका केही कार्य अगाडि बढाउन अनुमति प्रदान गरेको हो । सो सम्बन्धी सूचना एमसीए नेपालले प्रकाशन गरेर एमसिसी परियोजना नरोकिने जनाएको हो । अमेरिकी राष्ट्रपति डोनल्ड ट्रम्पको आदेशलाई अनुशरण गर्दै एमसीसीले लिएको कदमले नेपालको परियोजना अन्योलमा परेको थियो । एमसीसीले गत फागुन २ मा नेपाल सरकारलाई पत्राचार गरेर भुक्तानी रोक्ने जानकारी दिएको थियो ।",
      "link": "https://gorkhapatraonline.com/news/148234",
      "image": "https://gorkhapatraonline.com/storage/media/261370/conversions/Arju-Deuwa-Photo-Keshab-Gurung--(1)-original-thumb.jpg"
    },
    {
      "slug": "148233",
      "title": "संकटमा गणतन्त्र पक्षधर शक्ति एक हुनुपर्छ : महासचिव पोखरेल",
      "timestamp": 1742688000000,
      "source": "gp",
      "content": "नेकपा (एमाले)का महासचिव शंकर पोखरेलले लोकतन्त्र र गणतन्त्र खतरामा परेको बेला गणतन्त्र पक्षधर शक्ति एक हुनुपर्ने बताउनुभएको छ।",
      "longContent": "शशिधर पराजुली विराटनगर, चैत १० गते। नेकपा (एमाले)का महासचिव शंकर पोखरेलले लोकतन्त्र र गणतन्त्र खतरामा परेको बेला गणतन्त्र पक्षधर शक्ति एक हुनुपर्ने बताउनुभएको छ। प्रेस चौतारी नेपालको १०औं राष्ट्रिय महाधिवेशन उद्घाटन कार्यक्रमलाई सम्बोधन गर्नुहुँदै महासचिव पोखरेलले विगतमा पनि लोकतन्त्र खतरामा परेको बेला दल मिलेर अघि बढेको स्मरण गर्नुभयो। महासचिव पोखरेलले भन्नुभयो, ‘‘राजावादीका कारण नेपाल दुर्घटनामा पर्ने अवस्थालाई नेपाली जनताको लोकतान्त्रिक चेतनाले स्वीकार्न सक्दैन।’’राजावादीले जनतामा भ्रम छरेर कुप्रचार गरिरहेको आरोप उहाँको छ। विचारविहीन र अवसरवादी दल जन्मिनु कुनै प्रगति नभएको भन्दै महासचिव पोखरेलले च्याउ सरी दलहरु उम्रनु राम्रो नभएको र अहिले पनि नेकपा (एमाले) नै जनताको रोजाइको पार्टी भएको दाबी गर्नुभयो। राजतन्त्र ठीक थियो भन्ने तर्क मूर्खले पनि नगर्ने महासचिव पोखरेलको भनाइ थियो। उहाँले भन्नुभयो, ‘‘राजतन्त्र र पञ्चायत नै ठीक थियो भन्ने तर्क मूर्खले पनि गर्दैनन् तर यहाँ केहीले त्यस्तो भन्ने गरेको सुनिन्छ। केका आधारमा उनीहरू त्यस्तो तर्क गर्दछन् मलाई अनौठो लाग्छ। राजाको समयमा नेपाली समाज कस्तो थियो भन्ने नबुझेर तर्क गरिरहेका छन्। राजतन्त्र र पञ्चायत नै ठीक थियो भन्ने तर्क मूर्खले पनि गर्दैनन्। आफूलाई राजनीतिज्ञ भन्नेहरूले यस्तो कूतर्क गरेर जनतालाई भ्रम सिर्जना गर्छन् भने त्यसको विरुद्धमा हामीहरू दृढतापूर्वक उभिनुपर्छ।’’ उहाँले जन्मका आधारमा शासन गर्ने कुरा आजको आधुनिक समाजमा स्वीकार्न नसकिने पनि बताउनुभयो। समाजमा विभिन्न ढंगले भ्रम सिर्जना गर्ने काम भइरहेको भन्दै उहाँले पत्रकारले तथ्यका आधारमा त्यस प्रकारका भ्रम चिर्नुपर्ने जिम्मेवारी रहेको पनि बताउनुभयो। उहाँले मुलुकको संकटको कारण अहिलेको संघीय लोकतान्त्रिक गणतन्त्र नभएको स्पष्ट गर्नुभयो।वर्तमान सरकारले सुशासन र विकासको पक्षमा काम गरिरहेको भन्दै सरकारले केही पनि काम गरेन भन्ने हल्ला चलाइएकोप्रति असन्तोष व्यक्त गर्नुभयो। उहाँले देशको आर्थिक सूचकको विद्यमान अवस्थाका बारेमा लामै चर्चा गर्दै देशमा केही भएको छैन भनेर फैलाइएको हल्लाको खण्डन गर्ने प्रयास गर्नुभयो।  महासचिव पोखरेलले प्रेस चौतारी नेपाल श्रमजीवी पत्रकारको संगठन भएको भन्दै यसले सक्षम र योग्य नेतृत्व सबैको सहमतिमा छान्ने विश्वास पनि व्यक्त गर्नुभयो। एमालेको भातृ संगठन प्रेस चौतारीको आगामी नेतृत्वका लागि उपाध्यक्षद्वय गणेश पाण्डे र राजेश राईले दाबी प्रस्तुत गरिरहनुभएको छ। संगठनले बन्द सत्र सुरु भएपछि त्यस विषयमा छलफल गर्ने तयारी गरेको छ। पार्टी नेतृत्व भने सहमतिका आधारमा नयाँ कमिटी गठन गर्ने प्रयत्नमा देखिएको छ। केन्द्रीय महाधिवेशनलाई शुभकामना दिनुहुँदै नेपाल प्रेस युनियनका सभापति शिव लम्सालले पत्रकारलाई समाचार लेख्न र कार्टुन बनाउनसमेत निरुत्साहित गर्नका निम्ति राज्यले सामाजिक संजाल विधेयक ल्याएको भन्दै विरोध जनाउनुभयो। राज्यले पत्रकारलाई तर्साउने प्रयत्न गरिरहेको भन्दै अहिलेको सरकारले अगाडि बढाएका संचार क्षेत्रका ऐनमा धेरै प्रश्न उठाउने ठाउँ रहेको बताउनुभयो। तर, नेपालको प्रेसलाई कुण्ठित गर्ने विगतका प्रयत्नहरुलाई नेपाली पत्रकारले सधैं विफल बनाएको भन्दै उहाँले दल मिलेर सरकार बनाउन सक्ने भए पनि संघर्षबाट प्राप्त भएको प्रेस स्वतन्त्रताका विषयमा कसैसँग सम्झौता गर्न नसक्ने बताउनुभयो। महाधिवेशन उद्घाटन कार्यक्रममा प्रेस चौतारी नेपालका कार्यालय सदस्य विश्वमणि सुवेदीले पत्रकारहरुको हितका लागि प्रेस चौतारी नेपालले सधैं अग्रणी भूमिका निर्वाह गरिरहेको भन्दै विगतमा आफूले पार्टी र संगठनलाई कमजोर बनाउने गरी गरेको भूमिका सच्याइसकेको टिप्पणी गर्नुभयो। अधिवेशन उद्घाटनमा समृद्धि यात्रा नामक डकुमेन्ट्री प्रदर्शन गरिएको थियो भने चौतारी स्मारिका र नौ सय पृष्ठको लेखसंग्रह विमोचन गरिएको छ। प्रेस चौतारी नेपालको जारी महाधिवेशनमा देशका ७७ जिल्लाका नौ सय प्रतिनिधि सहभागी भएको आयोजकले जनाएको छ। अधिवेशनबाट ९ जना पदाधिकारी र ९० केन्द्रीय सदस्यसहित ९९ सदस्यीय केन्द्रीय कमिटी निर्वाचित गर्नेछ। यसअघि चौतारीको केन्द्रीय समिति ३०७ सदस्यीय थियो।",
      "link": "https://gorkhapatraonline.com/news/148233",
      "image": "https://gorkhapatraonline.com/storage/media/261366/conversions/press-c1-original-thumb.jpg"
    },
    {
      "slug": "148229",
      "title": "कोशी प्रदेशमा हिमपातको सम्भावना",
      "timestamp": 1742688000000,
      "source": "gp",
      "content": "जल तथा मौसम विज्ञान विभाग अन्तर्गतको मौसम पूर्वानुमान महाशाखाले आगामी तीन दिन कोशी प्रदेशको हिमाली क्षेत्रमा हल्का हिमपातको सम्भावना रहेको बताएको छ ।",
      "longContent": "काठमाडौँ, चैत १० गते । जल तथा मौसम विज्ञान विभाग अन्तर्गतको मौसम पूर्वानुमान महाशाखाले आगामी तीन दिन कोशी प्रदेशको हिमाली क्षेत्रमा हल्का हिमपातको सम्भावना रहेको बताएको छ ।महाशाखाले आइतबार आगामी तीन दिनको मौसम पूर्वानुमान बुलेटिन जारी गर्दै आइतबार रातिदेखि कोशी प्रदेशको हिमाली क्षेत्रमा आंशिक बदली रही एक–दुई स्थानमा हल्का हिमपातको सम्भावना रहेको जनाएको हो । महाशाखाका अनुसार आगामी तीन दिन मधेश, बागमती, गण्डकी, लुम्बिनी, कर्णाली र सुदूरपश्चिम प्रदेशमा मौसम मुख्यतया सफा रहनेछ ।   यसैगरी, कोशी प्रदेशको हिमाली क्षेत्रमा भने सोमबार र मङ्गलबार दिउँसो बदली रही एक–दुई स्थानमा हल्का हिमपातको सम्भावना रहेको छ ।",
      "link": "https://gorkhapatraonline.com/news/148229",
      "image": "https://gorkhapatraonline.com/storage/media/261360/conversions/humla-09-original-thumb.jpg"
    },
    {
      "slug": "148215",
      "title": "सुशासन र सामाजिक न्यायमा  राष्ट्रपतिको जोड",
      "timestamp": 1742688000000,
      "source": "gp",
      "content": "राष्ट्रपति रामचन्द्र पौडेलले मुलुकमा दिगो शान्ति, सुशासन, सामाजिक न्याय, समनतामूलक समाज निर्माणमा सरकार तदारूकताका साथ लाग्नु आवश्यक भएको बताउनुभएको छ।",
      "longContent": "काठमाडौँ, चैत १० गते। राष्ट्रपति रामचन्द्र पौडेलले मुलुकमा दिगो शान्ति, सुशासन, सामाजिक न्याय, समनतामूलक समाज निर्माणमा सरकार तदारूकताका साथ लाग्नु आवश्यक भएको बताउनुभएको छ। नेपाल सरकारको आर्थिक वर्ष २०८०/८१ को वार्षिक प्रतिवेदन प्रस्तुत कार्यक्रमलाई सम्बोधन गर्नुहुँदै राष्ट्रपति पौडेलले सो कुरा बताउनुभएको हो। नेपाल सरकारको वार्षिक प्रतिवेदन प्रधानमन्त्री केपी शर्मा ओलीले आइतबार राष्ट्रपति कार्यालयमा पुगेर राष्ट्रपतिसमक्ष बुझाउनुभएपछि कार्यक्रमलाई सम्बोधन गर्नुहुँदै राष्ट्रपतिले समृद्धिको उद्देश्य प्राप्त गर्न सरकार लाग्नुपर्नेमा जोड दिनुभएको हो। उहाँले भन्नुभयो, ‘‘उपलब्ध श्रोत साधन परिचालन गरी राज्यका निर्देशक सिद्धान्त, नीति तथा दायित्वको प्रभावकारी कार्यान्वयनबाट मात्र मुलुकमा दिगो शान्ति, सुशासन, सामाजिक न्याय, समनतामूलक समाज निर्माण एवं विकास र समृद्धिको संवैधानिक उदेश्य प्राप्‍त हुन्छ।’’राष्ट्रपति पौडेलले नेपालको संविधानको मुलभूत मर्म र भावना एवं राज्यका निर्देशक सिद्धान्त, नीति तथा दायित्वसम्बन्धी संवैधानिक व्यवस्थालाई कार्यान्वयन गर्दै जानु पर्ने उल्लेख गर्नुभयो। उहाँले आगामी दिनमा समेत नेपालको संविधानको मर्म र भावना बमोजिम राज्यका निर्देशक सिद्धान्त, नीति तथा दायित्व अनुसारका काम कारवाही क्रमिक र प्रभावकारी रूपमा कार्यान्वयन गर्न नेपाल सरकार अझ सक्रिय र क्रियाशील रहने विश्‍वास लिएको बताउनुभयो।",
      "link": "https://gorkhapatraonline.com/news/148215",
      "image": "https://gorkhapatraonline.com/storage/media/261334/conversions/Sital-newasa-original-thumb.jpg"
    },
    {
      "slug": "148208",
      "title": "विकासको गतिमा देश अगाडि बढेको छ : प्रधानमन्त्री ओली",
      "timestamp": 1742688000000,
      "source": "gp",
      "content": "प्रधानमन्त्री केपी शर्मा ओलीले अहिले समय परिवर्तन हुँदै विकासको गतिमा देश अगाडि बढेको बताउनुभएको छ।",
      "longContent": "काठमाडौँ, चैत  १० गते। प्रधानमन्त्री केपी शर्मा ओलीले अहिले समय परिवर्तन हुँदै विकासको गतिमा देश अगाडि बढेको बताउनुभएको छ। राष्ट्रिय युवा सङ्घ नेपालले आयोजना गरेको  ‘टुगेदर फर टुमरो : युथ एण्ड द प्राइमिनिस्टर’ कार्यक्रममा प्रधानमन्त्रीले भन्नुभयो, ‘समस्या छन्, तिनको कारण छ र समाधान पनि छ भन्दै त्यसतर्फ सरकारले काम अगाडि बढाएको छ।’ उहाँले आफूले नै डिजिटल नेपालको नारा दिएको र त्यसले प्रविधिको क्षेत्रमा ठूलो परिवर्तन ल्याएको बताउनुभयो।‘हामीले थुप्रै मेडिकल कलेज बनायौं, प्रत्येक पालिकामा आधारभूत तहका अस्पताल बनाउने भनेर अगाडि बढायौं। कतिपय बनिसकेका छन् भने कति तयार हुने क्रममा छन्। त्यसले नेपालको स्वास्थ्य क्षेत्रमा ठूलो परिवर्तन ल्याउनेछ’’, उहाँले भन्नुभयो। प्रधानमन्त्री ओलीले  सरकार शिक्षा र स्वास्थ्यलाई प्राथमिकतामा राखेर अगाडि बताउनुभएको छ। उहाँले थप भन्नुभयो, ‘‘हाम्रा छोरीहरुले विशेषज्ञ चिकित्सको सपना देख्नुभएको छ, त्यो बन्ने प्रतिक्षामा हुनुहुन्छ, कतिले अहिले विशेषज्ञ भएर सेवा गरिरहनुभएको छ, यो अहिलेको समयको उपलब्धि हो। हामी भावनात्मक ढङ्गले चल्नुहुँदैन, अहिले जति पनि समस्या छन्, ती विकासको गतिसँगै आएका हुन् त्यसलाई व्यवस्थित गरी हामी अगाडि बढ्नुपर्छ।’’प्रधानमन्त्री ओलीले  उद्यमशीलताबाट मात्रै रोजगारीका अवसर सिर्जना र कृषिको आधुनिकीकरणबाट मात्रै उत्पादन र उत्पादकत्व वृद्धि गर्न सकिने भएकोले त्यसमा लाग्न आग्रह गर्नुभयो।कार्यक्रमा चिकित्सा, कानुन, विज्ञान तथा प्रविधि क्षेत्रसँग सम्बद्ध करिब १ सय ४० युवाको सहभागिता थियो। उनीहरुले आफ्ना क्षेत्रको अवस्था र समस्या राखेका थिए। प्रधानमन्त्रीले आफ्नो क्षेत्रमा केन्द्रित भएर ठोस रुपमा प्रतिवेदन ल्याउन आग्रह गर्नुभयो। त्यसलाई सरकारको आगामी  नीति तथा कार्यक्रम र बजेटमा समेटेर लाने प्रतिबद्धता उहाँले व्यक्त गर्नुभयो।",
      "link": "https://gorkhapatraonline.com/news/148208",
      "image": "https://gorkhapatraonline.com/storage/media/261321/conversions/cover-kp-oli-original-thumb.jpg"
    },
    {
      "slug": "148191",
      "title": "कञ्चनपुर–कमला पश्चिमी खण्डसडक निर्माणकार्य धमाधम",
      "timestamp": 1742688000000,
      "source": "gp",
      "content": "कञ्चनपुर–कमला ८६.८३ किलोमिटर चारलेन सडक निर्माणकार्यअन्तर्गत सप्तरीको कुशहादेखि कमलासम्मको पश्चमी खण्डसडक निर्माणकार्य धमाधम भइरहेको छ ।",
      "longContent": "जीवछ यादव लहान,चैत १० गते । कञ्चनपुर–कमला ८६.८३ किलोमिटर चारलेन सडक निर्माणकार्यअन्तर्गत सप्तरीको कुशहादेखि कमलासम्मको पश्चमी खण्डसडक निर्माणकार्य धमाधम भइरहेको छ । कञ्चनपुर–कमला पश्चिमी खण्ड मिर्चैयाका सूचना अधिकारी इन्जििनियर सरोज अधिकारीका अनुसार लहान र मिर्चैयामा निर्माण हुने ओभरफ्लाईको कार्य अघि बढाउने कार्यलाई चाइना कम्पनीका कन्ट्राक्टर ठेक्केदारहरुले निर्माण कार्यलाई तीव्रता दिएका छन् । निर्माण कार्य तीव्र गतिमा अघि बढाउन नदीजन्य गिटी, बालुवा र साइड खाली गराउने कार्य जति सहज र चाँडो हुन्छ, त्यति नै तीव्र गतिमा काम हुने ठेकेदारको भनाइ छ । निर्धारित समय सीमा सकिएपछि आगामी पुस मसान्तसम्म समय थपिएपछि कार्यले गति लिएको हो । लहानको सहरी क्षेत्रमा खानेपानीको पाइप र साइड खाली गरिने कार्य नभइरहेकाले तत्कालै फेरि समस्या उत्पन्न भएको बताउनुहुँदै सूचना अधिकारी इन्जििनियर अधिकारीले यसबारे लहान नगरपालिकाका सरोकारवालाहरुसँग छलफल भइरहेको  जानकारी दिनुभयो । उहाँले भन्नुभयो, ‘‘लहानको मुख्य चोकमा रहेको मधेश आन्दोलनको सहिद रमेश महतो, विजय सहनी, प्रमोद सदाय र बेचन यादव र अनिस अन्सारीको शालिक व्यवस्थापनको कार्य सबैभन्दा ठुलो चुनौती देखिएको छ ।’’आगामी पुस मसान्तसम्ममा कार्य सम्पन्न गर्न मिर्चैया र लहानको ओभरपास निर्माण र नाला निर्माण कार्य गर्न चाहिने गिटी बालुवा उत्खनन गर्न नदिए कहाँबाट ल्याएर सडक निर्माण गरिने भन्ने गुनासोलाई ध्यानमा राखेर कामगर्ने उपयुक्त वातावरण बनाइ दिए सडक निर्माण कार्य वर्षात आउनुभन्दा अगावै अझै तीव्र गतिमा अघि बढ्ने इन्जिनियर अधिकारीले प्रष्ट्याउनुभयो ।उहाँको अनुसार कुशहा कम्ला पश्चिमी खण्डअन्तर्गत ४७.४१ किलोमिटरमा अहिलेसम्म लगभग ५८ प्रतिशत काम सम्पन्न भइसकेको छ । लहान, गोलबजार, मिर्चैया र बन्दीपुरको सहरी क्षेत्रबाट क्रमशः १३५, १०९, ४० र ५६ गरी ३४० वटा विजुलीपोल हटाउने कार्य अन्तिम चरणमा पुगेको छ । लहान नगरपालिकामा सर्वदलीय बैठक बसेर हाल सहिद पार्क रहेको स्थानदेखि दक्षिण तरकारी बजारको चोकमा सहिद पार्क राख्ने निर्णय भए लगत्तै हनुमानको मूर्ति राखेपछि समस्या भएको लहान नगरपालिका उपप्रमुख राम चलितर महतोले बताउनुभयो ।उहाँले भन्नुभयो, ‘‘निर्णय भएको स्थानमा हनुमानको मूर्ति स्थापना गर्दा लहान नगरपालिकाले रोक्नुपर्दथ्यो, तर नगरप्रमुख महेशप्रसाद चौधरीले चासो राख्नुभएन । अहिले लहान नगरपालिकाको १४, १५ र १८ नम्बरबाट बिना सम्झौता बालुवा गिटी उठाउने कार्य भइरहेको छ । म आफैँले चाइना रेलवेको टिप्पर रोकेपछि केहि दिन अघि ५२ लाख ९७ हजार राजस्व बुझाएको छ । पुस १० गते यता अहिलेपनि बिना सम्झौता मापदण्ड विपरित सर्रे खुटी खोलामा उत्खन्न जारी रहेको छ ।’’",
      "link": "https://gorkhapatraonline.com/news/148191",
      "image": "https://gorkhapatraonline.com/storage/media/261296/conversions/sahari-khetrama-charlane-sadak-nirman-gati-liyo.jibachh-yadav-lhn-original-thumb.jpg"
    },
    {
      "slug": "148190",
      "title": "‘चुरे संरक्षणमा गम्भीर नबने मधेश सङ्कटमा पर्ने’",
      "timestamp": 1742688000000,
      "source": "gp",
      "content": "मधेश प्रदेशका सभामुख रामचन्द्र मण्डलले चुरे जैविक विविधताको भण्डार रहेकाले यसको संरक्षणमा गम्भीर नबने मधेश सङ्कटमा पर्ने बताउनुभएको छ । जनकपुरमा चुरे तथा वनजङ्गल संरक्षण अभियान नेपालको प्रथम राष्ट्रिय सम्मेलनको उद्घाटन गर्नुहुँदै उहाँले चुरे मधेशको जीवन पद्धतिसँग जोडिएकाले यसको संरक्षणका लागि थप प्रयास आवश्यक रहेकोमा जोड दिनुभयो ।",
      "longContent": "विजयकुमार साह ढल्केबर, चैत १० गते । मधेश प्रदेशका सभामुख रामचन्द्र मण्डलले चुरे जैविक विविधताको भण्डार रहेकाले यसको संरक्षणमा गम्भीर नबने मधेश सङ्कटमा पर्ने बताउनुभएको छ । जनकपुरमा चुरे तथा वनजङ्गल संरक्षण अभियान नेपालको प्रथम राष्ट्रिय सम्मेलनको उद्घाटन गर्नुहुँदै उहाँले चुरे मधेशको जीवन पद्धतिसँग जोडिएकाले यसको संरक्षणका लागि थप प्रयास आवश्यक रहेकोमा जोड दिनुभयो ।उहाँले भन्नुभयो, “चुरे मधेशका लागि खानेपानीको प्रमुख स्रोत पनि हो । यहाँबाट उत्पत्ति भएका नदी र भूमिगत जलधाराले मधेश क्षेत्रको सिँचाइ र खानेपानीको आवश्यकता पूर्ति गर्दै आएको छ । तर चुरे विनाशका कारण पानीको स्रोत घट्दै गइरहेको छ ।” चुरे संरक्षणमा गम्भीर पहल भएन भने मधेश क्षेत्र नै खतरामा पर्ने उहाँले चेतावनी दिनुभयो । प्रदेशसभा सदस्य रामअशिष यादवले पनि चुरे संरक्षणको महत्त्वलाई जोड दिँदै भन्नुभयो, “चुरे जोगाउन सकिएन भने त्यसको पहिलो प्रभाव मधेशमा पर्नेछ र मधेशको कृषि क्षेत्र ध्वस्त हुनेछ । सङ्घीय, प्रदेश र स्थानीय सरकारले वैज्ञानिक प्रविधि अपनाएर चुरे संरक्षणलाई प्राथमिकता दिनुपर्छ ।” सरकारले लालपूर्जा वितरणको नाममा चुरे दोहनलाई प्रश्रय दिने नीतिहरू खारेज गर्नुपर्ने बताउँदै उहाँले चुरे क्षेत्रको उत्खनन, अव्यवस्थित बस्ती विस्तार, र वन फँडानी रोक्नका लागि सबै पक्ष गम्भीर हुन आवश्यक भएको बताउनुभयो । मधेश प्रदेशका निमित्त वन निर्देशक सुजितकुमार झाले चुरेको संरक्षणका लागि चुरे क्षेत्रका स्थानीयवासी गम्भीर बनेर यसको संरक्षणमा अगाडि बढ्न जरुरी रहेको बताउनुभयो । उहाँले भन्नुभयो, ‘‘चुरे संरक्षण केवल पर्यावरणीय मुद्दा मात्र होइन यो, नेपालकै खाद्य सुरक्षा, जल स्रोतको व्यवस्थापन र सम्पूर्ण मानव सभ्यताको अस्तित्वसँग गाँसिएको विषय हो ।’’ सङ्घीय सरकार, प्रदेश सरकार र स्थानीय तहको संयुक्त प्रयासबिना चुरे संरक्षण सम्भव हुन नसक्ने उहाँले बताउनुभयो ।",
      "link": "https://gorkhapatraonline.com/news/148190",
      "image": "https://gorkhapatraonline.com/storage/media/261285/conversions/chure-original-thumb.jpg"
    },
    {
      "slug": "148182",
      "title": "गुल्मीको होल्बाङ होमस्टे : गाउँकै कृषि उपजबाट ६२ परिकार",
      "timestamp": 1742688000000,
      "source": "gp",
      "content": "मदाने गाउँपालिका–२ बाँझकटेरी होल्बाङकी ५१ वर्षीय हुमकला थापा होमस्टे सञ्चालक हो । थापाकोमा सिस्नोको लिटो, मकै र कोदोको ढिडोको परिकार लगभग दैनिक पाक्छ । फर्सी र मुला भैसीले खान्छन् । रुखमा टिमुर पाकेर टिप्ने फुर्सद छैन् । धेरैले गाउँमा एउटै परिकार खान्छन् ।",
      "longContent": "टोपलाल अर्यालरेसुंगा, चैत १० गते । मदाने गाउँपालिका–२ बाँझकटेरी होल्बाङकी ५१ वर्षीय हुमकला थापा होमस्टे सञ्चालक हो । थापाकोमा सिस्नोको लिटो, मकै र कोदोको ढिडोको परिकार लगभग दैनिक पाक्छ । फर्सी र मुला भैसीले खान्छन् । रुखमा टिमुर पाकेर टिप्ने फुर्सद छैन् । धेरैले गाउँमा एउटै परिकार खान्छन् । चिज हुँदा पनि सीप नभएपछि धेरै परिकार बनाउने चलन नभएको थापाले बताउनुभयो । तर होमस्टेको प्रशिक्षक सेफ मनिषा श्रेष्ठले गाउँमै ६२ परिकार बनाएर देखाइदिनुभयो । एकै चिजका धेरै परिकार बने । ‘‘गाउँमा कामकै फुर्सद हुँदैन । बिहान साँझै प्रायः एकै प्रकार पाक्छ,’’ उहाँले भन्नुभयो, ‘‘सीप भए एकै चिजबाट धेरै परिकार बन्ने आफ्नै आँखाले देखियो ।’’मनिषाले होमस्टे २२ जना सञ्चालकलाई स्थानीय उत्पादनबाट धेरैभन्दा धेरै स्वादिष्ट परिकार कसरी बनाउने भन्ने विषयमा सिकाउनु भयो । आफुले धेरै ठाउँमा खानाको सीप बाँडेको अनुभवको आधारमा होलबाङको दृश्य, स्थानीयको उर्जा र अर्गानिक उत्पादनले मन लोभाएको सेफ मनिषाले बताउनुभयो । अर्का प्रशिक्षक रमणी डुम्रेले आयात प्रतिस्थापन गरेर स्थानीय स्तरमा स्वरोजगार सृजना गर्ने होमस्टेको उद्देश्य हुनुपर्नेमा जोड दिनुभयो । अहिले स्थानीयमा होमस्टे सञ्चालनको उर्जा भरिएको छ । गाउँमा कोदो, पापर, मकै, सिस्नो, फर्सी प्रशस्तै पाइन्छ । होलबाङ गाउँ २७ सय मिटर अग्लो मदानेको काखमा छ । जनजातिको बाहुल्यता रहेको होलबाङ उच्च ठाउँमा भएकाले नजिकैको रमणीय दृश्यनै लोभ लाग्दो छ । सालझण्डी–ढोरपाटन सडकबाट तीन किलोमिटर हिँडेपछि होलबाङ पुगिन्छ ।होलबाङमा स्थानीय ३७ वर्षीय जीवबहादुर पुनले व्यक्तिगत रुपमा २०७९ सालबाट होमस्टे सुरु गर्नुभएको थियो । सांस्कृति घर, आवास, भान्सा घर र शौचालय लगायतका संरचना निर्माण पनि भएका छन् । तर होमस्टेका लागि प्रयाप्त छैनन् । पुनसँग होमस्टेको ज्ञान र सीप थिएन । तैपनि केहि वर्ष काम गर्नुभयो । स्रोत र साधन तथा ज्ञानको अभावमा सामुहिक होमस्टे सञ्चालन गर्न नसकेकाले अहिले लुम्बिनी प्रदेश सरकारको पर्यटन डिभिजन कार्यालयद्वारा एक साताको होमस्टेको तालिम सञ्चालन गरिएको बताउनुभयो । अब आफुहरुमा नयाँ उर्जा प्राप्त भएकाले होमस्टेलाई उत्कृष्ट रुपमा सञ्चालन गर्ने पुनले बताउनुभयो । मदाने गाउँपालिका–२ का अध्यक्ष माधवप्रसाद भुसालले ०७७ सालमै होमस्टेलाई व्यावस्थापन गर्न खोजेपनि कोभिडको कारण छुटेपनि अहिले सार्थकता प्राप्त भएको बताउनुभयो । उहाँले नमुना होमस्टे निर्माणको अभियानमा आफुहरु रहेकाले सहयोग गर्ने सबैलाई धन्यवाद दिनुभयो । होमस्टे व्यावस्थापन कार्यक्रमअन्तर्गत गुल्मीको भार्से र बाँझकटेरी गरेर दुई तथा रुपन्देहीमा एउटा तालिम सञ्चालन गरेको लुम्बिनी प्रदेश सरकारको पर्यटन डिभिजन कार्यालयका प्रमुख नेत्रप्रसाद भुसालले जानकारी दिनुभयो । स्थानीयमा उर्जा राम्रो पाएकाले आगामी दिनमा स्थानीय सरकार र प्रदेशबाट सडक र होमस्टेका थप पर्यटकीय संरचनामा काम गर्नुपर्ने बताउनुभयो ।तालिममा होमस्टे सञ्चालनसम्बन्धी कानुनका बारेमा होमस्टे महासंघका केन्द्रीय कोषाध्यक्ष सुरज बास्तोला, सेफ मनिषा श्रेष्ठले खानाका परिकार र वित्तीय व्यावस्थापनको बारेमा रमणी डुम्रेले सहजीकरण गरेको डिभिजन कार्यालय प्रमुख भुसालले बताउनुभयो । कृषि र उद्यमसँग होमस्टेलाई जोडेर काम गर्न सके स्वरोजगारको राम्रो माध्यम बन्न सक्ने स्थानीय तथा सत्यवति गाउँपालिकाका प्रमुख प्रशासकीय अधिकृत कमल भुसालले बताउनुभयो । त्यस्तै मदाने गाउँपालिका उपाध्यक्ष सरिता खड्काले बसाइसराईको कारण गाउँहरु युवाविहीन बन्ने अवस्था सृजना भएका बेला होल्बाङका स्थानीयमा देखिएको होमस्टे मोहलाई मर्न दिन नहुनेमा जोड दिनुभयो । उहाँले हावापानी, कृषि, जनशक्ति र भोलीका सडक सञ्जालको कारण धेरै राम्रो आम्दानीको स्रोतको रुपमा होमस्टे रहने भएकाले स्थानीयमै सबैभन्दा बढि चासो र चिन्ता आवश्यक रहेको बताउनुभयो । गुल्मीमा धेरै ठाउँमा होमस्टे छन् । तर कम ठाउँका मात्रै निरन्तर सञ्चालनमा आएका छन् ।त्यसको प्रमुख कारण बसाइसराई र युवाशक्ति पलायन हो । होल्बाङमा शिक्षा, स्वास्थ्य, सडक तथा कृषिका नविनतम कामहरु भइरहेकाले सँगै जोडेर होमस्टेलाई दिगो बनाउन स्थानीय सरकारले सबैखाले सहयोग गर्ने मदाने गाउँपालिका अध्यक्ष महेन्द्रबहादुर कुँवरले बताउनुभयो । कुँवरले स्थानीय सरकारले कृषि पर्यटनबाट मात्रै आर्थिक समृद्धि प्राप्त गर्ने भएकाले होमस्टे र स्थानीय सरकारबिच निरन्तर समन्वय र सहकार्य आवश्यक रहेको बताउनुभयो ।",
      "link": "https://gorkhapatraonline.com/news/148182",
      "image": "https://gorkhapatraonline.com/storage/media/261275/conversions/IMG_0076-original-thumb.jpg"
    },
    {
      "slug": "148178",
      "title": "निगालपानी जिनावाङ कृषि सडक कालोपत्रे हुने",
      "timestamp": 1742688000000,
      "source": "gp",
      "content": "रोल्पाको निगालपानी जिनावाङ कृषि सडक कालोपत्रे हुने भएको छ । संघ र प्रदेश सरकारको सहलगानीमा उक्त सडक कालोपत्रे गर्न लागिएको हो । सडक कालोपत्रेका लागि त्रिवेणी ब्राह्ममायाणी कन्स्ट्रक्सन प्रालि काठमाडौंले भ्याटसहित ४२ करोड ८१ लाख ४१ हजार तीन सय १९ रुपियाँमा निर्माणको जिम्मा लिएको छ ।",
      "longContent": "पहलमान घर्तीहोलेरी (रोल्पा), चैत १० गते । रोल्पाको निगालपानी जिनावाङ कृषि सडक कालोपत्रे हुने भएको छ । संघ र प्रदेश सरकारको सहलगानीमा उक्त सडक कालोपत्रे गर्न लागिएको हो । सडक कालोपत्रेका लागि त्रिवेणी ब्राह्ममायाणी कन्स्ट्रक्सन प्रालि काठमाडौंले भ्याटसहित ४२ करोड ८१ लाख ४१ हजार तीन सय १९ रुपियाँमा निर्माणको जिम्मा लिएको छ । निगालपानी जिनावाङ कृषि सडकअन्तर्गत कोइलादेखि झ्याम बजारसम्मको २१ दशमलव ४ किलोमिटर सडक कालोपत्रे हुन लागेको सडक पूर्वाधार कार्यालय रोल्पाका इन्जिनियर लोकप्रसाद विष्टले बताउनुभयो । सडक कालोपत्रेका लागि २०८१ चैत ५ सम्झौता भइ आगामी २०८४ असोज ४ गते निर्माण सम्पन्न गर्नुपर्ने सम्झौता भएको छ ।यो सडक कालोपत्रे पूरा भयो भने रोल्पाको पश्चिम भेगका जनतालाई प्रत्येक्ष फाइदा पुग्ने छ । विशेष गरी गंगादेव गाउँपालिकामा उत्पादन हुने कृषि उपजलाई बजारसम्म पुर्‍याउन सहज हुने गाउँपालिका अध्यक्ष हरिबहादुर पुनले बताउनुभयो । कच्ची सडकका कारण बर्खामा यातायातका सधान सञ्चालन हुन कठिन हुने गरेको थियो । गंगादेव गाउँपालिका आलु र स्याउका लागि प्रख्यात ठाउँ हो । यातायातका साधन बाह्रै महिना सञ्चालन हुन नसक्दा उत्पादन भएकोे कृषि उपजलाई बजारसम्म पुर्‍याउन यहाँका किसानलाई गाह्रो हुने गरेको थियो । सडक कालोपत्रे भपछि सहज यातायातका सधान आउजाउ हुने यहाँका किसानले अपेक्षा गरेका छन् ।लुम्बिनी प्रदेशका पूर्वमुख्यमन्त्री डिल्लीबहादुर चौधरीले पहाडको उत्पादनलाई तराईसम्म नजोड्दासम्म पहाडको विकास नहुने बताउनुभयो । पहाडमा पनि कृषि क्षेत्रमा राम्रो ठाउँ हुन चौधरीले बताउनुभयो । उहाँले भन्नुभयो, ‘‘त्यसका लागि यहाँको सडक पूर्वाधारको विकास राम्रो हुन जरुरी छ । जिनावाङ कृषिका लागि मोडेल ठाउँ हो ।’’ जिबाङ उत्पादन हुने कृषिको मोडेललाई प्रदेशको सबै पहाडी जिल्लाहरुमा लागू गर्न सक्ने हो भने आम्दानीको स्रोत बढ्ने चौधरीले बताउनुभयो । सडक निर्माणका लागि बजेटको अभाव हुन नदिने चौधरीको भनाइ छ । यस्तै, लुम्बिनी प्रदेशका निवर्तमान मुख्यमन्त्री जोखबहादुर महराले जनताको विकासका लागि सबै एक जुट भएर लाग्नुपर्ने बताउनुभयो । सडक पूर्वाधारले जनताको जीवन स्तरमा सुधार ल्याउने उहाँले बताउनुभयो ।",
      "link": "https://gorkhapatraonline.com/news/148178",
      "image": "https://gorkhapatraonline.com/storage/media/261271/conversions/485381207_665320929332636_6965143888828674714_n-original-thumb.jpg"
    },
    {
      "slug": "148138",
      "title": "कृषि कर्ममा रमाउँदै पदम खत्री",
      "timestamp": 1742688000000,
      "source": "gp",
      "content": "बागलुङ नगरपालिका –९ तित्याङ थापाथरका पदम खत्री कृषि कर्ममा निकै व्यस्त हुनुहुन्छ । खत्रीको  दैनिकी बिहान सबेरै उठेर साँझ अबेरसम्म कृषि कर्ममा नै बित्ने गर्छ । समयअनुसार कहिले फलेका तरकारी बिक्रि गर्ने, कहिले तरकारी खेतीमा पलाएका झार गोड्ने त कहिले बजारसम्म पुग्ने गर्नुहुन्छ । उहाँको यही कर्मले नै गाउँमा पौरख पदमको नामले परिचित छन् ।",
      "longContent": "नवराज नेपाली गलकोट (बागलुङ), चैत १० गते । बागलुङ नगरपालिका –९ तित्याङ थापाथरका पदम खत्री कृषि कर्ममा निकै व्यस्त हुनुहुन्छ । खत्रीको  दैनिकी बिहान सबेरै उठेर साँझ अबेरसम्म कृषि कर्ममा नै बित्ने गर्छ । समयअनुसार कहिले फलेका तरकारी बिक्रि गर्ने, कहिले तरकारी खेतीमा पलाएका झार गोड्ने त कहिले बजारसम्म पुग्ने गर्नुहुन्छ । उहाँको यही कर्मले नै गाउँमा पौरख पदमको नामले परिचित छन् ।खत्री यही कर्मबाट पुरस्कृत पनि हुँदै आउनुभएको छ । उहाँले १२ किलोको काउली फलाउन सफल हुनुभएको थियो । गतवर्ष आफ्नै ‘खत्री एग्रो फार्म’ मा १२ केजीको काउली फलाएर कृषि ज्ञान केन्द्रबाट जिल्लाकै उत्कृष्ट किसानका रूपमा पुरस्कृत हुनुभएको थियो ।उहाँ भन्नुहुन्छ –‘पुरस्कारले मलाई कामप्रति उत्प्रेरित गरेको छ, कृषिमा निरन्तरताकोलागि उर्जा भरेको छ ।’ विसं २०६६ मा एउटा प्लाष्टिक टनेलबाट तरकारीखेती थालेका खत्री यतिबेला यस क्षेत्रकै सफल किसानका रुपमा परिचित हुनुहुन्छ । सफल कृषकको परिचय पाउनुमा मेहनतको फल ठान्नुहुन्छ  खत्री ।‘सबैभन्दा ठुलो कुरा मेहनत नै हो भन्ने लाग्छ, कृषि क्षेत्रमा मेहनत नगर्नेहरुले खासै प्रगति गर्न सक्दैनन्’ उहाँ  भन्नुहुन्छ –‘आजसम्म जति गरिएको छ, जति भएको छ त्यो मेहनतबाट नै हो ।’खत्रीले सबैगरी २६ रोपनी रोपनी जग्गामा कृषि गर्दै आउनुभएको छ । आफ्ना साथीभाइ वैदेशिक रोजगारमा पलायन हुँदैगर्दा खत्रीको मनमा कहिलै विदेश जाने सोँच नआएको बताउँदै गाउँमै उद्यमी बनेको बताउनुभयो। ६ रोपनी भाडामा, २० रोपनी आफ्नै जग्गामा भाडासहित सबैगरी २६ रोपनी जग्गमा कृषि गर्दै आउनुभएको छ ।स्वदेशमा नै केही गर्न सकिन्छ भन्ने सोँचका साथ कृषि कर्ममा तल्लीन खत्रीले वार्षिक १० देखि १२ लाख रुपियाँसम्म आम्दानी गर्दैआएको बताउनुहुन्छ । अहिले काउली र ब्रोकाउली मात्र १० क्विन्टल बिक्री गरेको र ‘कालीको मात्र तीन महिनामा करिब ६ लाख कमाएँ, टमाटरबाट पनि ५–७ लाख रुपियाँ आउँदछ, काउली लगायतबाट एक डेढलाख रुपियाँ हुन्छ ।’ उहाँले भन्नुभयो, ‘सबैगर्दा करिब १५–२० लाख रुपियाँ आम्दानी हुन्छ ।’तरकारीखेती फस्टाउँदै गएपछि भाडामा ६ रोपनी जग्गा र पाँच रोपनी बाँझो जग्गालाई सदुपयोग गर्दै खत्रीले व्यावसायिक तरकारीखेति गर्दैआएको बताउनुभयो । खत्रीले आफ्नो जग्गामा सुन्तला पनि लगाउनुभएको छ ।",
      "link": "https://gorkhapatraonline.com/news/148138",
      "image": "https://gorkhapatraonline.com/storage/media/261213/conversions/tarkari--original-thumb.jpg"
    },
    {
      "slug": "148115",
      "title": "चौतारीको महाधिवेशन विराटनगरमा हुँदै",
      "timestamp": 1742688000000,
      "source": "gp",
      "content": "प्रेस चौतारी नेपालको १० औँ महाधिवेशन आइतबार (आज) बाट विराटनगरमा सुरु हुँदै छ ।",
      "longContent": "विराटनगर समाचारदाताविराटनगर, चैत १० गते । प्रेस चौतारी नेपालको १० औँ महाधिवेशन आइतबार (आज) बाट विराटनगरमा सुरु हुँदै छ । महाधिवेशनको सम्पूर्ण तयारी पूरा भएको र देशका ७७ वटै जिल्लाबाट प्रतिनिधि तथा पर्यवेक्षक विराटनगरमा आइपुगेको प्रेस चौतारी नेपाल केन्द्रीय सचिव विक्रम लुइँटेलले जानकारी दिनुभयो । नेकपा (एमाले) को शुभेच्छुक सङ्गठन प्रेस चौतारी नेपालको १० औँ महाधिवेशन पार्टीका महासचिव शङ्कर पोखरेलले उद्घाटन गर्नुहुने छ । महाधिवेशनमा आयोजक, मनोनीत र निर्वाचित गरी नौ सय जना प्रतिनिधि सहभागी हुने सचिव लुइँटेलले जानकारी दिनुभयो । अधिवेशनले नौ पदाधिकारी र ९० केन्द्रीय सदस्य गरी ९९ जनाको केन्द्रीय कमिटी निर्वाचित गर्ने छ । विराटनगरको होटल मनास्लुमा आयोजना हुने अधिवेशनमा अहिलेसम्म अध्यक्ष पदका लागि दुई जनाको दाबेदारी सार्वजनिक भएको छ । अध्यक्ष पदका लागि उपाध्यक्षद्वय गणेश पाण्डे र राजेश राईले अध्यक्षमा उम्मेदवारी घोषणा गर्नुभएको छ । केही साताअघि मात्र चौतारीका उपाध्यक्ष गणेश पाण्डे नेकपा (एमाले) को प्रचार विभागको सचिव नियुक्त हुनुभएको थियो तर उहाँले केही दिनपछि उक्त पदबाट राजीनामा दिएर प्रेस चौतारी नेपालको अध्यक्ष पदका लागि दाबी गर्नुभएको हो ।",
      "link": "https://gorkhapatraonline.com/news/148115",
      "image": "https://gorkhapatraonline.com/storage/media/261189/conversions/444-original-thumb.jpg"
    },
    {
      "slug": "148114",
      "title": "प्रभावकारी भएन जिससको काम",
      "timestamp": 1742688000000,
      "source": "gp",
      "content": "जिल्ला समन्वय समिति (जिसस) का प्रमुखहरूले जिसस सञ्चालनका लागि कानुन निर्माणको माग गर्दैमा आठ वर्ष बितेको छ । २०७४ मा पहिलो पटक भएको स्थानीय तहको निर्वाचनपछि जिससको संरचना निर्माण भएदेखि नै जिससका पदाधिकारीले जिसस सञ्चालनका लागि छुट्टै कानुन निर्माणको माग गर्दै आएका छन् ।",
      "longContent": "काठमाडौँ, चैत १० गते । जिल्ला समन्वय समिति (जिसस) का प्रमुखहरूले जिसस सञ्चालनका लागि कानुन निर्माणको माग गर्दैमा आठ वर्ष बितेको छ । २०७४ मा पहिलो पटक भएको स्थानीय तहको निर्वाचनपछि जिससको संरचना निर्माण भएदेखि नै जिससका पदाधिकारीले जिसस सञ्चालनका लागि छुट्टै कानुन निर्माणको माग गर्दै आएका छन् । कानुन निर्माणको अभावमा समितिको काम प्रभावकारी रूपमा सञ्चालन हुन नसकेको गुनासो हुँदै आएका छन् । संविधानले जिल्ला समन्वय समितिलाई जिल्लाभित्रका तिनै तहका सरकारको कामको अनुगमन र समन्वय गर्ने जिम्मेवारी प्रदान गरेको छ तर उक्त अनुगमन र समन्वय गर्ने कानुन अहिलेसम्म बन्न सकेको छैन । दोलखाका जिल्ला समन्वय समितिका प्रमुख बर्जुराम घतानी जिससका पदाधिकारीको अबको बाँकी अवधिमा काम गर्न दिने हो भने प्रदेश वा सङ्घीय सरकारले जिसस सञ्चालनका लागि स्पष्ट कानुन बनाइदिनुपर्ने माग गर्नुहुन्छ ।  उहाँका अनुसार जिसस गर्ने अनुगमनका क्रममा स्थानीय तहका कतिपय काम गुणस्तर भएको भेटिँदैनन् । स्थानीय तहसँग ‘मनी र मसल’ छ । त्यसको भरमा अनुगमन गर्न जाने व्यक्ति पनि प्रभावित हुन्छन् । “कानुनको अभावमा हामीले गर्ने अनुगमनको कुनै मूल्याङ्कन हुँदैन । जिससका अनुगमन समितिले ल्याबसहितको अनुगमन गर्न पाउनु पर्छ । गलत पाइए उक्त योजना रोक्ने अधिकार जिससलाई हुनु पर्छ,” उहाँ भन्नुहुन्छ ।घतानीले भन्नुभयो, “जिसससँग अनुगमन गर्ने प्रभावकारी संयन्त्र नै छैन, कमजोर संयन्त्रले अनुगमन गर्दा अनुगमन प्रभावकारी हुँदैन, जिससले गरेको अनुगमनको प्रतिवेदन कही पनि कार्यान्वयन हुँदैन ।” जिसस काठमाडौँका प्रमुख सन्तोष बुढाथोकीले जिससलाई काम गर्न संविधानले केही अधिकार दिए पनि स्पष्ट कानुन नहुँदा कामको परिणाम आउन नसकेको बताउनुभयो । बुढाथोकीले भन्नुभयो, “म काठमाडौँ जिससको प्रमुख भएकाले धेरै जिससका पदाधिकारीले मलाई फोन गरेर र भेटेर तपाईं सिंहदबारको नजिकै हुनुहुन्छ, त्यहाँ सङ्घ र प्रदेशका मन्त्रीको सबै सिंहदरबारमा नै भेटिन्छन्, तपाईंले जिससलाई अधिकार दिलाउने काममा पहल गरिनदिनु भनेर गुनासो गर्नुहुन्छ ।”  जिसस महासङ्घ बागमती प्रदेशका अध्यक्ष तथा मकवानपुरका प्रमुख ललितबहादुर घलानले जिल्लाका स्थानीय तहले स्थानीय तहको अनुगमन गर्ने जिम्मेवारी जिससको भए अनुगमन गर्न जाँदा स्थानीय तहका पदाधिकारीले झन्झट मान्ने गरेको बताउनुभयो । स्थानीय तहले योजना बैङ्क बनाए पनि जिसससँग भने कुनै समन्वय नै नगरेको उहाँले स्पष्ट पार्नुभयो । ललितपुर जिससका प्रमुख ऋषिदेव फुयाँल जिससका नाम जिल्ला समन्वय समिति भनिए पनि अहिलेसम्म कुनै पनि व्यक्ति जिससमा समन्वय गर्न नै नआएको बताउनुहुन्छ । उहाँले भन्नुभयो, “अनुगमन गर्न जाँदा पत्रकारको हैसियतले जसरी योजनाको अनुगमन गर्छन्, जिससले पनि त्यति नै गर्ने हो, थप अधिकार छैन ।” फुयाँलका अनुसार जिल्ला सभालाई बलियो बनाउने हो भने जिल्लाभित्रका स्थानीय तहले आफूले गर्न नसकेका सबै योजना जिल्ला सभामा प्रस्तुत गर्ने र जिल्ला सभाले योजना बैङ्क निर्माण गर्ने, उक्त योजना बैङ्कमा प्रदेश र सङ्घले पनि योजना हाल्ने हो भने उक्त योजना बैङ्क प्रभावकारी हुने उहाँले तर्क गर्नुभयो । सङ्घीय मामिला तथा सामान्य प्रशासन मन्त्रालयका प्रवक्ता कालीप्रसाद पराजुलीले स्थानीय सरकार सञ्चालन ऐन संशोधनका क्रममा रहेकाले उक्त ऐन संशोधन भएपछि भने जिससलाई केही थप अधिकार हुने विश्वास व्यक्त गर्नुभयो । संविधानमा भने जिल्ला समन्वय समितिका लागि आवश्यक कानुन सम्बन्धित प्रदेश सरकारले बनाउनुपर्ने भन्ने उल्लेख गरिएको छ ।",
      "link": "https://gorkhapatraonline.com/news/148114",
      "image": "https://gorkhapatraonline.com/storage/media/261188/conversions/jisasa-original-thumb.jpg"
    },
    {
      "slug": "148113",
      "title": "घर अभिलेखीकरणमा देखिएन उत्साह",
      "timestamp": 1742688000000,
      "source": "gp",
      "content": "ललितपुर महानगरपालिकाले मापदण्डविपरीत बनेका तथा नक्सापास नभएका घर तथा भवनलाई नियमित र अभिलेखीकरण गर्ने अभियान थालेको एक महिनामा जम्मा ६० घरधनीले सो प्रक्रियाका लागि दर्ता गराएका छन् ।",
      "longContent": "शिवा तामाङ काठमाडौँ, चैत १० गते । ललितपुर महानगरपालिकाले मापदण्डविपरीत बनेका तथा नक्सापास नभएका घर तथा भवनलाई नियमित र अभिलेखीकरण गर्ने अभियान थालेको एक महिनामा जम्मा ६० घरधनीले सो प्रक्रियाका लागि दर्ता गराएका छन् ।नियमित तथा अभिलेखीकरणका लागि २४५ जनाले सम्पर्क गर्नुभएको र कागजात महानगरमा जम्मा गराउने क्रममा रहेको महानगरले जनाएको छ । महानगरपालिकामा नियमित (भवन संहिता अनुसार मापदण्डभित्र बनेका तर नक्सापास नभएका) र अभिलेखीकरण (मापदण्डविपरीत बनेका, केही मिलाउन मिल्नेसम्मका) थुप्रै घर तथा भवन रहेको पाइएपछि महानगरले एक पटकका लागि ९० दिनभित्र सो प्रक्रियाका लागि महानगरमा सम्पर्क गर्न भन्दै फागुन ७ गते सूचना जारी गर्दै यस्तो अभियान चलाएको हो ।महानगरका सहरी योजना विकास महाशाखा प्रमुख श्रीकुमार महर्जनले महानगरले जारी गरेको ‘भवन नियमित/अभिलेखीकरण ऐन, २०८१’ कार्यान्वयन लागि सूचना जारी गरेकोमा मापदण्डविपरीत बनेका वा अन्य अवस्थाका घर भएमा घर भत्काइहाल्ने हो कि भन्ने डरले स्थानीयले त्यति चासो नदिएको आशङ्का व्यक्त गर्नुभयो । महानगरभित्र प्रचलित कानुनबमोजिम नक्सा स्वीकृत गरी वा नगरी निर्माण भएका संरचना वा स्वीकृत नक्सामा हेरफेर, थपघट गरी निर्माण भएका संरचनालाई प्रचलित भवन निर्माण मापदण्ड/भवन संहिता अनुसार नक्सा नियमित गर्न तथा साबिकका गाविसमा नक्सा पास गर्ने प्राविधिक जनशक्ति अभावले नक्सा पासको दायरामा नआएका भवनको अभिलेखीकरण गरी व्यवस्थित बनाउन स्थानीय सरकार सञ्चालन ऐन, २०७४ अनुसार नगर सभाले भवन नियमित/अभिलेखीकरण ऐन, २०८१ जारी गरेको छ ।  महर्जनले महानगरले जारी गरेको घर नम्बरका आधारमा ७० हजार घर, भवन रहेको तर घरबहाल करलगायतको दायरामा करिब ३५ हजार घर मात्र अभिलेखीकरण भएको बताउँदै पहिलो र अन्तिम पटकका लागि जारी भएको यस सूचनाको फाइदा उठाउँदै आफ्नो घरलाई कानुनी मापदण्डमा ल्याउन आह्वान गर्नुभयो । उहाँका अनुसार मापदण्डविपरीत भएका घरलाई पनि महानगरले तत्काल भत्काइहाल्ने योजना छैन । व्यवस्थित सहरका अन्य योजनाका लागि पनि महानगरभित्रका घरको सङ्ख्या नियमित र अभिलेखीकरण गराउँदै तथ्याङ्क सार्वजनिक गर्नुपर्ने आवश्यकताका लागि सूचना कार्यान्वयन निम्ति स्थानीयको सहयोग आवश्यक रहेको उहाँले बताउनुभयो ।  तीन महिनाभित्र महानगरको सम्पर्कका आएका घर तथा भवनलाई कागजातका आधारमा नियमित गर्ने वा अभिलेखीकरण गर्ने सम्बन्धमा महानगरको विज्ञ समूहले करिब नौ महिनासम्म अध्ययन गरी वर्गीकृत गरेर प्रक्रियाका लागि पुनः स्थानीयलाई सूचित गर्ने जनाएको छ ।",
      "link": "https://gorkhapatraonline.com/news/148113",
      "image": "https://gorkhapatraonline.com/storage/media/261187/conversions/3335-original-thumb.jpg"
    },
    {
      "slug": "148112",
      "title": "एमसिसी अगाडि बढाउन अनुमति",
      "timestamp": 1742688000000,
      "source": "gp",
      "content": "अमेरिकी सरकार अन्तर्गतको मिलेनियम च्यालेन्ज कर्पोरेसन (एमसिसी) ले एमसिसी नेपाल कम्प्याक्ट अन्तर्गतका केही कार्य अगाडि बढाउन अनुमति प्रदान गरेको छ ।",
      "longContent": "गोरखापत्र समाचारदाताकाठमाडौँ, चैत १० गते ।  अमेरिकी सरकार अन्तर्गतको मिलेनियम च्यालेन्ज कर्पोरेसन (एमसिसी) ले एमसिसी नेपाल कम्प्याक्ट अन्तर्गतका केही कार्य अगाडि बढाउन अनुमति प्रदान गरेको छ ।संयुक्त राज्य अमेरिकाको वैदेशिक सहायतासम्बन्धी समीक्षा चलिरहेकै बेला एमसिसी नेपाल कम्प्याक्ट अन्तर्गतका केही कार्य अगाडि बढाउन अनुमति दिएको एमसिए नेपालले जनाएको छ । अगाडि बढाउन अनुमति दिइएका कार्यमा खरिद कार्यहरू र कार्यालय सञ्चालनसम्बन्धी आवश्यक कार्य रहेको एमसिए नेपालले सार्वजनिक गरेको सूचनामा उल्लेख छ । ‘एमसिए–नेपाल कामहरूको पुनः थालनीका लागि व्यवस्थापन गरिरहेको छ भने पारदर्शिताप्रति प्रतिबद्ध रहेको छ’ सूचनामा जनाइएको छ । त्यस्तै सूचनामा अमेरिकी सरकारको वैदेशिक सहायतासम्बन्धी समीक्षाबारे अद्यावधिक विवरणको प्रतीक्षा गरिरहेको र आफूबाट हुनुपर्ने कामहरू भएको सुनिश्चित गर्न नेपाल सरकार र मिलेनियम च्यालेन्ज कर्पोरेसनसँग निकटतापूर्वक समन्वय गरिरहेको पनि उल्लेख गरिएको छ । एमसिएस नेपालले जारी गरेको सूचनामा तत्कालका लागि काम अगाडि बढाउन अनुमति प्रदान गरिए पनि अमेरिकी सरकारको समीक्षाबाट बाहिर निस्कन सक्ने परिणामप्रति भने कुनै सङ्केत नगर्ने प्रस्ट पारिएको छ । यसअघि अमेरिकी सहायता संस्था एमसिसीले गत फागुन २ गते अर्थ मन्त्रालयलाई इमेलमार्फत ९० दिनका लागि भुक्तानी रोकिएको जानकारी गराएको थियो । एमसिसी फन्डबाट भुक्तानी हुने क्रियाकलाप अमेरिकी राष्ट्रपतिको सन् २०२५ जनवरी २० मा जारी ९० दिनको स्थगनसम्बन्धी कार्यकारी आदेश अनुसार रोकिएको जानकारी गराइएको मन्त्रालयले जनाएको थियो । अमेरिकी राष्ट्रपति डोनाल्ड ट्रम्पले राष्ट्रपतिको जिम्मेवारी समालेसँगै अमेरिकाले प्रदान गरिरहेको अनुदान कार्यक्रम ९० दिनका लागि स्थगन गर्ने घोषणा गर्नुभएको थियो । उक्त अवधिमा अनुदानको प्रकृतिको मूल्याङ्कन गरेर मात्र निरन्तरताको निर्णय गर्ने उहाँको आदेश थियो । सोही अनुसार अमेरिकी अन्तर्राष्ट्रिय विकास नियोग (युएसएआइडी) मार्फत विश्वभर प्रवाह भइरहेको अनुदान रोकिएको छ । नेपालमा पनि नियोगमार्फत अनुदानमा सञ्चालन भएका कार्यक्रम स्थगित छन् । विश्वव्यापी गरिबीलाई कम गर्ने उद्देश्यसहित अमेरिकी सरकारले अविकसित र विकासोन्मुख मुलुकमा विकासका परियोजना सञ्चालन गर्ने भन्दै एमसिसी फन्ड सञ्चालनमा ल्याएको थियो । सोही फन्डमार्फत नेपालमा पनि प्रसारण लाइन निर्माण र सडक पूर्वाधार स्तरोन्नतिका लागि ५० करोड डलर अनुदान उपलब्ध गराउने गरी २०७४ भदौ २९ गते नेपाल सरकार र अमेरिकी सरकारबिच कम्प्याक्टमा सम्झौता भएको थियो । नेपाल सरकारले १९७ मिलियन डलर योगदान गर्ने गरी परियोजनामार्फत तीन सय किलोमिटर विद्युत् प्रसारण लाइन, सबस्टेसन निर्माण र ७७ किलोमिटर सडकको स्तरोन्नति र मर्मतको लक्ष्यसहित सम्झौता गरिएको थियो । सोही सम्झौता अनुसार नेपालमा मिलेनियम च्यालेन्ज एकाउन्ट नाममा कार्यालय स्थापना गरेर परियोजना अघि बढाइएको हो । उक्त सम्झौता लामो समय विवादित बनेको थियो । राजनीतिक विवादका बिच १२ बुँदे व्याख्यासहित नेपालको संसद्ले २०७८ फागुन १५ गते एमसिसी सम्झौता पारित गरेको थियो । संसद्बाट सम्झौता पारित भएसँगै प्रसारण लाइन निर्माणका लागि एमसिए नेपालले जग्गा अधिकरणलगायतका कामका लागि बोलपत्र आह्वानलगायतका प्रक्रियागत काम सञ्चालन गरिरहेको छ । भुक्तानी रोकिएसँगै एमसिसी परियोजनाका सम्पूर्ण काम पनि तत्कालका लागि यथास्थितिमै रोकिने अर्थ मन्त्रालयले जनाएको छ ।",
      "link": "https://gorkhapatraonline.com/news/148112",
      "image": "https://gorkhapatraonline.com/storage/media/261185/conversions/Untitled-1-original-thumb.jpg"
    },
    {
      "slug": "148111",
      "title": "मध्यसहरमा अर्घेलो र भद्दा संरचना",
      "timestamp": 1742688000000,
      "source": "gp",
      "content": "चक्रपथ सडक अन्तर्गत ललितपुरको ग्वार्को चोकमा सवारीसाधन आवतजावत गर्नका लागि सडकबाट ५.५ मिटर अग्लो संरचना निर्माण भइरहेको छ ।",
      "longContent": "ललितपुर, चैत १० गते । चक्रपथ सडक अन्तर्गत ललितपुरको ग्वार्को चोकमा सवारीसाधन आवतजावत गर्नका लागि सडकबाट ५.५ मिटर अग्लो संरचना निर्माण भइरहेको छ । भौतिक पूर्वाधार तथा यातायात मन्त्रालय, सडक विभाग अन्तर्गतको गुणस्तर अनुसन्धान तथा विकास केन्द्रले सुरुवातमा फ्लाइओभर र पछि ओभरपास भनेर उक्त संरचना निर्माण अघि बढाएको हो ।पूर्वाधार तथा सडकविज्ञ र इन्जिनियरका अनुसार परियोजनाको प्रस्तावमा फ्लाइओभर भनिए पनि निर्माण संरचनाको ढाँचाले यसको पुष्टि गर्दैन । साथै केन्द्रका पूर्वनिर्देशक विजय जैसी र इन्जिनियर विक्रम पौडेलले पनि ओभरपास निर्माणमा गम्भीर त्रुटि भएको स्वीकार गर्नुभयो । परियोजनापूर्वका निर्णयकर्ता पूर्वनिर्देशक जैसीले ओभरपास निर्माण गर्नका लागि ठेक्का दिइएको एम÷एस आशिष समानान्तर जोइन्ट भेन्चर (जेभी) नयाँ निर्माण कम्पनी भएको बताउँदै भद्दा संरचना निर्माण हुँदा पुनः भत्काएर पुर्ने काम गरेको स्वीकार गर्नुभयो । त्यसै गरी इन्जिनियर पौडेलले पनि सहरी क्षेत्रमा फ्लाइओभर निर्माण नै उपयुक्त हुने बताउँदा ग्वार्कोमा दुईतर्फ पर्खाल बनाएर माटो पुरेर सवारी आवतजावतका लागि मध्यसहरमै अर्घेलो संरचना निर्माण भइरहेको छ ।सहरको सौन्दर्यमै असर पूर्वाधार एवं यातायातविज्ञद्वय इन्जिनियर अनिल मरासिनी र आशिष गजुरेलका अनुसार सहरका व्यस्त रहने स्थानमा भद्दा संरचना निर्माण गर्दा सहरको सौन्दर्यमा असर पुग्छ । इन्जिनियर मरासिनीले ओभरपास निर्माण गर्दा सहरको सौन्दर्यीकरणलाई पनि ध्यान दिन सुझाव दिनुभयो । उहाँले भन्नुभयो, “ओभरपास निर्माण गर्दा यातायातका साधन सञ्चालन गर्न सहज हुन्छ तर छरितो संरचना निर्माण गरेर सहरलाई सुन्दर बनाउनेतर्फ ध्यान पुर्‍याउनु पर्छ । निर्माण पक्षले कसरी निर्माण गर्ने भन्ने अध्ययन गरेकै हुन्छ तर ग्वार्को ओभरपास बनाउने र भत्काउने गर्दा केही त्रुटि छ कि भन्ने आशङ्का सिर्जना भएको छ ।”इन्जिनियर गजुरेलले ग्वार्कोको ओभरपासले सहरको सौन्दर्यलाई असर पार्ने दाबी गर्नुभयो । उहाँले भद्दा संरचना बनाउनै नहुने बताउँदै ग्वार्को जस्तो व्यस्त चोकमा १७ करोड रुपियाँ खर्चेर अर्घेलो संरचना बनाउँदा खतरा हुने दाबी गर्नुभयो । उहाँले भन्नुभयो, “दुईतर्फ पर्खाल लगाएर ओभरपास बनाइँदै छ, यसमा त्रुटि भएको भनेर भत्काउने र पुर्ने काम पनि भएको छ । यो त राज्यकोषको दुरुपयोग हो । कलङ्कीमा अन्डरपास बनाइएको छ । ग्वार्कोको ओभरपासलाई विश्वका अरू सहरमा बनाए जस्तै फ्लाइओभर ओभरपास ब्रिज बनाउनु पर्छ । अहिले निर्माणाधीन ओभरपासले दुर्घटना निम्त्याउन सक्ने जोखिम पनि मैले देखेको छु ।” केन्द्रका पूर्वनिर्देशक जैसीले अध्ययन गरेरै ओभरपास निर्माण गरिएकाले कुनै दुर्घटना नहुने दाबी गर्नुभयो । उहाँले निर्माणका क्रममा त्रुटि देखिएपछि ओभरपास पुनः भर्ने काम भएको बताउँदै नयाँ संरचना निर्माणमा नयाँ कम्पनीले बनाउँदा समस्या भएको हुन सक्ने प्रस्ट पार्नुभयो । तर इन्जिनियर गजुरेलले बुँदागत रूपमा सुझाव दिँदै ओभरपासलाई ब्रिजमा परिणत गर्न र पुलमुनिको खाली ठाउँमा सवारीसाधन आवतजावत गर्ने बाटो, फूलबारी वा अरू कामका लागि प्रयोग गर्न सकिने बताउनुभयो । उहाँले भन्नुभयो, “छिमेकी देशमै हेरौँ, प्रमुख सहरमा दुई/तीन हजार मिटरका ओभरपास र फ्लाइओभर ब्रिज निर्माण गरिएको छ । मुनि खाली राखेर व्यापार गर्ने ठाउँ, सार्वजनिक शौचालयसहित विभिन्न काममा प्रयोग गरिएको छ । राज्यले अहिलेका लागि होइन, १० वर्षपछि के हुन्छ भन्ने हेरेर निर्माण गर्नु पर्छ । ग्वार्को ओभरपासमा यस किसिमको ध्यान पुर्‍याइएको छैन । सरकारले तत्काल निर्णय लिनु पर्छ ।”‘यो नै पहिलो र अन्तिम हो’भौतिक पूर्वाधार तथा यातायातमन्त्री देवेन्द्र दाहालले इपिसी मोडलमा पर्खाल उठाएर बनाइएको ग्वार्को ओभरपास नै उपत्यकाका लागि पहिलो र अन्तिम भएको बताउनुभयो । उहाँले खम्बासहितको पुल निर्माण गर्दा एक अर्ब ५० करोड रुपियाँ लाग्ने, इपिसी मोडलमा बनाउँदा २२ करोड रुपियाँमा बन्ने गरी योजना निर्माण भएको र ठेक्का लगाउँदा २२ करोडबाट घटेर १७ करोड रुपियाँमै ठेक्का लागेको बताउनुभयो । उहाँले भन्नुभयो, “ग्वार्को ओभरपास हाम्रा लागि अनुभव भयो । अब पुल मात्रै बनाउने हो । ठेक्का लागेर पैसा खर्च भइसकेकाले गर्दा यसलाई फेरि अर्को पुल बनाउन मिल्दैन । आगामी दिनमा काठमाडौँमा फेरि फ्लाइओभर र ओभरपास बनाउनु नै छ । अब बनाउँदा यो ढङ्गको बनाउँदैनौँ । हाम्रो पहिलो र अन्तिम नै हो । अब ओभरपास पुल नै निर्माण गरिने छ ।”केन्द्रले ४५५ मिटर र ५.५ मिटर उचाइ हुने गरी निर्माणको ठेक्का दिइएको छ । सम्झौतामा २०८० फागुन ११ गतेभित्र ओभरपास निर्माण सम्पन्न गर्ने भनिए पनि २०८१ पुस ८ गतेसम्मलाई म्याद थपिएको थियो तर ओभरपास निर्माणमा त्रुटि भेटिएको बताउँदै निर्माण कम्पनीले माटो भरेको ठाउँबाट माटो निकालेर फेरि पुर्ने काम गरिरहेको छ ।",
      "link": "https://gorkhapatraonline.com/news/148111",
      "image": "https://gorkhapatraonline.com/storage/media/261186/conversions/Gwarko_Flyover_Overpass_Construction_Chaitra_9_Gate-original-thumb.jpg"
    },
    {
      "slug": "148110",
      "title": "नियमावली बाझिदा राष्ट्रिय सभाको बैठक प्रभावित",
      "timestamp": 1742688000000,
      "source": "gp",
      "content": "प्रतिनिधि सभा र राष्ट्रिय सभा नियमावलीमा प्रतिस्थापन विधेयकको नामसम्बन्धी व्यवस्था बाझिएपछि राष्ट्रिय सभाको बैठक प्रभावित भएको छ ।",
      "longContent": "काठमाडौँ, चैत १० गते । प्रतिनिधि सभा र राष्ट्रिय सभा नियमावलीमा प्रतिस्थापन विधेयकको नामसम्बन्धी व्यवस्था बाझिएपछि राष्ट्रिय सभाको बैठक प्रभावित भएको छ । राष्ट्रिय सभा (दोस्रो संशोधन) नियमावली, २०८० ले अध्यादेश प्रतिस्थापन गर्न ल्याइने विधेयकको नाममा ‘प्रतिस्थापन विधेयक’ उल्लेख हुनुपर्ने व्यवस्था गरेको छ । प्रतिनिधि सभा नियमावली भने सो विषयमा मौन छ । सोही विषयमा सत्तापक्ष र प्रमुख प्रतिपक्षी दलबिच सहमति नहुँदा शुक्रबारका लागि निर्धारित बैठक तीन पटक स्थगित भयो । सङ्घीय संसद् सचिवालयले आइतबार बैठक हुने सूचना राखे पनि सहमति भइसकेको छैन । राष्ट्रिय सभाको शुक्रबारको बैठकमा प्रधानमन्त्री केपी शर्मा ओलीका तर्फबाट सञ्चार तथा सूचना प्रविधिमन्त्री पृथ्वीसुब्बा गुरुङले नियमावलीको व्यवस्थाबमोजिम ‘प्रतिनिधि सभाबाट सन्देशसहित प्राप्त सुशासन प्रवर्धन तथा सार्वजनिक सेवा प्रवाहसम्बन्धी केही नेपाल ऐनलाई संशोधन गर्ने विधेयक, २०८१’ माथि विचार गरियोस् प्रस्ताव पेस गर्नुभयो । सभाका अध्यक्ष नारायणप्रसाद दाहालले सो प्रस्तावमाथि छलफल खुला गर्दा प्रमुख प्रतिपक्षी नेकपा (माओवादी केन्द्र) ले नियमापत्ति जनायो । राष्ट्रिय सभाका सदस्य रेणु चन्दले अध्यादेश प्रतिस्थापन विधेयकमा प्रतिस्थापन विधेयक उल्लेख गर्नुपर्ने राष्ट्रिय सभा नियमावलीमा व्यवस्था रहेको तर सरकारले प्रस्ताव गरेको विधेयकमा प्रतिस्थापन विधेयक उल्लेख नभएकाले नियमापत्ति जनाउँदै छलफलमा भाग लिन नसक्ने बताउनुभयो । सभाका अध्यक्ष दाहालले सो विषयमा छलफल गरेर टुङ्ग्याउनुपर्ने जानकारी गराएर करिब १ बजेतिर १५ मिनेटका लागि बैठक स्थगित गर्नुभयो । तोकिएको समयभित्र सहमति भएन । सङ्घीय संसद् सचिवालयले ३ बजेर ३० मिनेटमा बैठक बस्ने सूचना टाँस गर्‍यो । सचिवालयका सहायक प्रवक्ता अनन्तप्रसाद कोइरालाका अनुसार सञ्चारमन्त्रीसमेत सहभागी बैठकमा सत्तापक्षले प्रतिनिधि सभा नियमावलीबमोजिम नै विधेयकको नाम उल्लेख भएको र प्रतिनिधि सभाले पास गरेको विधेयक रोक्न नहुने भन्दै सहमतिले नै छलफल अगाडि बढाउन आग्रह गर्‍यो तर प्रतिपक्षी दल सहमत भएनन् । सङ्घीय संसद् सचिवालयले बैठक साढे ५ बजे बस्ने गरी अर्को सूचना निकाल्यो तर सो समयभित्र पनि सहमति नभएपछि बैठक चैत १० गते १२ बजेर १५ मिनेटसम्मका लागि स्थगित भएको छ । सहायक प्रवक्ता कोइरालाले सभाका अध्यक्ष दाहालले बिचको समयमा संसदीय दलका नेतासँग बैठक गरेर सहमतिको प्रयास गरिने बताउनुभएको उल्लेख गर्नुभयो । अध्यक्ष दाहालले आफूले सहमतिको वातावरण बनाउन छलफल गर्ने बताएपछि बैठक आइतबार १२ बजेर १५ मिनेटपछि बस्ने गरी स्थगित गरिएको सहायक प्रवक्ता कोइरालाले बताउनुभयो । प्रतिनिधि सभा नियमावली २०७९ को नियम ९९ मा स्वीकृत अध्यादेश प्रतिस्थापन गर्ने विधेयकसम्बन्धी व्यवस्था छ । विधेयकको नाम सम्बन्धमा सो नियम मौन छ । राष्ट्रिय सभा नियमावलीको नियम ९३ ले स्वीकृत अध्यादेशको प्रतिस्थापन विधेयक पेस गर्दा त्यस्तो विधेयकको नाममा प्रतिस्थापन विधेयक भनी उल्लेख हुनुपर्ने व्यवस्था गरेको छ । सुशासन प्रवर्धन तथा सार्वजनिक सेवा प्रवाहसम्बन्धी केही नेपाल ऐनलाई संशोधन गर्ने विधेयक, २०८१ प्रतिनिधि सभाबाट चैत ४ गते पारित भएको हो । सभाका अध्यक्ष दाहालले शुक्रबारको बैठकमा प्रतिनिधि सभाबाट सन्देशसहित आएका विधेयकबारे असन्तुष्टि व्यक्त गर्नुभयो, “केही समययता प्रतिनिधि सभाबाट आएको सन्देशसहितका विषय राष्ट्रिय सभामा छलफलका लागि आउँदा फरक परेको देखिएका छन् । दुवैको आआफ्नै नियमावली छ । राष्ट्रिय सभा आफ्नै नियमावली पछ्याउने हो ।”सत्तापक्ष र प्रमुख प्रतिपक्षी दलबिचको छलफलमा सत्तापक्षले विधेयक संशोधनका लागि मार्गप्रशस्त रहेको र संशोधनका लागि आह्वान गरेपछि विधेयकको नाम नियमावलीबमोजिम गर्न सकिने भन्दै प्रतिनिधि सभाबाट सन्देशसहित आएका विधेयक नरोकिदिन तर्क गरेको छ । आइतबारका लागि निर्धारित बैठक बस्नुअघि नै सहमति गर्ने प्रयास भइरहेको छ । सरकारलाई निर्देशनराष्ट्रिय सभाले मर्यादित महिनावारीका लागि महिनावारी विभेदको अन्त्य गर्न सरकारलाई निर्देशन दिएको छ । सभाको शुक्रबारको बैठकले मर्यादित महिनावारीका लागि महिनावारी विभेदको अन्त्यसम्बन्धी सङ्कल्प प्रस्ताव पारित गरेपछि सभाले सो विषयमा सरकारको ध्यानाकर्षण गराउँदै सङ्कल्प प्रस्तावमा उल्लिखित विषय कार्यान्वयन गर्न निर्देशन दियो । सभाका सदस्य मदनकुमारी शाह गरिमाले सो प्रस्ताव पेस गर्नुभयो । सदनमा छलफलका क्रममा उठेका प्रश्नको जवाफ दिँदै महिला, बालबालिका तथा ज्येष्ठ नागरिकमन्त्री नवलकिशोर साह सुडीले महिलामाथि महिनावारीको समयमा गरिने सामाजिक, धार्मिक र सांस्कृतिक विभेद पूर्ण रूपमा अन्त्य गर्न सरकार प्रतिबद्ध रहेको बताउनुभयो ।",
      "link": "https://gorkhapatraonline.com/news/148110",
      "image": "https://gorkhapatraonline.com/storage/media/261182/conversions/rastriya-original-thumb.jpg"
    },
    {
      "slug": "148109",
      "title": "अघि बढ्न सकेन शिक्षा विधेयक",
      "timestamp": 1742688000000,
      "source": "gp",
      "content": "नयाँ संविधान जारी भएको एक दशक बित्न लाग्दासमेत सङ्घीयता अनुकूल शिक्षाको कानुन बन्न सकेको छैन । मुख्य राजनीतिक दल गम्भीर नहुँदा कानुन निर्माणको काम अघि बढ्न नसकेको हो ।",
      "longContent": "गोरखापत्र समाचारदाताकाठमाडौँ, चैत १० गते । नयाँ संविधान जारी भएको एक दशक बित्न लाग्दासमेत सङ्घीयता अनुकूल शिक्षाको कानुन बन्न सकेको छैन । मुख्य राजनीतिक दल गम्भीर नहुँदा कानुन निर्माणको काम अघि बढ्न नसकेको हो ।  पछिल्लो समय विद्यालय शिक्षा विधेयकमा देखिएका विवादित विषयमा छलफल गरेर सहमति जुटाउन संसदीय समितिले ११ सदस्यीय उपसमिति गठन गरेको छ । संसद्को शिक्षा, स्वास्थ्य तथा सूचना प्रविधि समितिको बैठकले एमालेका सांसद छविलाल विश्वकर्माको अध्यक्षतमा उपसमिति गठन गरेको हो । उपसमिति सदस्यमा दुई पूर्वशिक्षामन्त्री सुमना श्रेष्ठ र देवेन्द्र पौडेलसहित सरिता भुसाल, रेखा शर्मा, डिगबहादुर लिम्बू, महेन्द्रकुमार राय, रामप्रसाद चौधरी, विना जैसवाल र विनिताकुमारी सिंह हुनुहुन्छ । बाँकी एक सदस्य समितिमा प्रतिनिधित्व गर्ने दलसँगको परामर्शमा समितिमा रहेकै सदस्यमध्येबाट अध्यक्षले मनोनीत गर्ने निर्णय बैठकले गरेको समितिका सचिव दशरथ धमलाले जानकारी दिनुभयो ।  उहाँका अनुसार विधेयकमा देखिएका विवादबारे सरोकारवालासँग आवश्यक छलफल गरेर ३५ दिनभित्र प्रतिवेदन बुझाउन उपसमितिलाई भनिएको छ । गत २०८० भदौ २७ गते तत्कालीन शिक्षामन्त्री अशोककुमार राईले यो विधेयक प्रतिनिधि सभामा दर्ता गराउनुभएको थियो ।  विधेयकमा १५२ जना सांसदले एक हजार ७५८ वटा संशोधन प्रस्ताव दर्ता गराएका थिए । प्रतिनिधि सभाले दफावार छलफल गर्न असोज २५ गते संसदीय समितिमा पठाएको थियो । समितिले सांसद, सरोकारवालालगायतसँग छलफल, सांसदको संशोधन, संशोधन दर्ता गर्ने सांसदहरूसँग छलफल जस्ता औपचारिक काम सकिसकेको छ । त्यसपछि विधेयकमाथि प्रदेशस्तरबाट राय सुझाव लिने भन्दै गरिएका प्रदेशस्तरीय छलफल पनि सकेको छ । यो विधेयकमा भएकामध्ये निजी लगानीमा विद्यालय स्थापना र सञ्चालनसम्बन्धी, प्रधानाध्यापकको छनोट, राष्ट्रिय परीक्षा बोर्डमा रहने कर्मचारीको व्यवस्थालगायत पेचिला विषय हुन् । संशोधनकर्तासँगको छलफलमा निजी विद्यालयलाई निश्चित समयमा सार्वजनिक गुठीमा लैजानुपर्ने, शिक्षकलाई स्थानीय तहमातहतै राख्नुपर्ने, शिक्षक महासङ्घसँग गरेको सम्झौता कार्यान्वयन गर्ने गरी विधेयक टुङ्गो लगाउनुपर्ने सांसदहरूको प्रस्ताव छ । यसबाहेक शिक्षक स्थानीय सरकारमातहत हुने कि सङ्घमातहत हुने, शिक्षकको सरुवा, बढुवा, कारबाहीको विषय पनि यो विधेयकले समाधान खोज्नुपर्ने दफा हुन् ।",
      "link": "https://gorkhapatraonline.com/news/148109",
      "image": "https://gorkhapatraonline.com/storage/media/261181/conversions/education-original-thumb.jpg"
    },
    {
      "slug": "148108",
      "title": "खानेपानीमा ९७ प्रतिशत नेपालीको पहुँच",
      "timestamp": 1742688000000,
      "source": "gp",
      "content": "स्वच्छ र गुणस्तरीय खानेपानीमा मुलुकको २७ प्रतिशत जनसङ्ख्याको पहुँच पुगेको छ । त्यसै गरी आधारभूत खानेपानीमा भने ९७ प्रतिशत नेपालीको पहुँच पुगेको छ ।",
      "longContent": "काठमाडौँ, चैत १० गते । स्वच्छ र गुणस्तरीय खानेपानीमा मुलुकको २७ प्रतिशत जनसङ्ख्याको पहुँच पुगेको छ । त्यसै गरी आधारभूत खानेपानीमा भने ९७ प्रतिशत नेपालीको पहुँच पुगेको छ । आधारभूत खानेपानीलाई प्रशोधन गरी नेपाल खानेपानी गुणस्तर मापदण्ड कायम गरिएको पानीलाई स्वच्छ र गुणस्तरीय खानेपानी मानिएको छ भने कुनै पनि मूल वा स्रोतमा पाइप राखेर घरको आँगनसम्म पुर्‍याई पानी उपभोग गर्नुलाई आधारभूत खानेपानी मानिएको छ । प्राणी जगत्का लागि हावापछिको दोस्रो महत्वपूर्ण तत्व पानीलाई मानिन्छ ।खानेपानी मन्त्रालयका सहसचिव रमाकान्त दवाडीले आधारभूत खानेपानीका लागि ९८ प्रतिशत जनसङ्ख्यामा विभिन्न आयोजना तथा भौतिक संरचना पुर्‍याइएको जानकारी दिनुभयो । उहाँले भन्नुभयो, “९८ प्रतिशत जनसङ्ख्यामा पानीको संरचना पुर्‍याइए पनि आधारभूत पानीको पहुँच ९७ प्रतिशतमा मात्र पुगेको छ । निर्माण गरिएका संरचनामा विभिन्न प्राकृतिक प्रकोपका कारण क्षति पुगेकाले निर्माण अनुसारको पानीको पहुँच पुग्न नसकेको हो ।”१५ औँ पञ्चवर्षीय योजना (२०७६/७७–२०८०/८१) मा ९९ प्रतिशत नागरिकमा आधारभूत स्तरको खानेपानी र ४० प्रतिशत नागरिकलाई स्वच्छ र गुणस्तरीय खानेपानी सेवा उपलब्ध गराउने लक्ष्य लिएको थियो । जुन पूरा हुन सकेनन् । १५ औँ पञ्चवर्षीय योजना चालु आर्थिक वर्ष (२०८०/८१) मा नै सकिसकेको छ । सरकारले १६ औँ पञ्चवर्षीय योजनाको अन्त्य (२०८१/८२–२०८५/८६) सम्म गुणस्तरीय खानेपानीमा ४५ प्रतिशत जनसङ्ख्याको पहुँच पुर्‍याउने लक्ष्य लिएको छ । राष्ट्रिय योजना आयोगले राष्ट्रिय विकास परिषद् बैठकमा पेस गरेको १६ औँ आवधिक योजनाको मसौदामा गुणस्तरीय खानेपानीमा ४५ प्रतिशत जनसङ्ख्याको पहुँच पुर्‍याउने लक्ष्य लिएको उल्लेख छ । १५ औँ पञ्चवर्षीय योजनामा दुइटै लक्ष्य प्राप्त हुन नसकेपछि फेरि नयाँ लक्ष्य तोकेको हो ।त्यसै गरी दिगो विकास लक्ष्यले भने सन् २०२२ मा ५० प्रतिशत र सन् २०२५ भित्र ६५ प्रतिशत जनसङ्ख्यामा गुणस्तरीय खानेपानी पुर्‍याउने प्रक्षेपण गरेको थियो, जुन पूरा हुन सकेन । खानेपानी मन्त्रालयका सहसचिव दवाडीले खानेपानीको क्षेत्रमा आवश्यक बजेटको अभाव तथा खानेपानी आयोजना सङ्घीय, प्रादेशिक र स्थानीय तहसम्म विभाजित हुँदा खानेपानीमा लिएका लक्ष्य प्राप्त हुन नसकेको बताउनुभयो । उहाँका अनुसार बढ्दो सहरीकरण र भौतिक पूर्वाधार निर्माणका क्रममा भएका प्राकृतिक विनाश, जलवायु परिवर्तन एवं प्रदूषणका कारण पानीका स्रोत नष्ट हुँदै गएको छ । विश्व पानी दिवस मनाइयो‘हिमनदी संरक्षण’ मूल नाराका साथ शनिबार नेपालसहित विश्वभरि नै विभिन्न कार्यक्रमको आयोजना गरी विश्व पानी दिवस मनाइएको छ । विभिन्न सङ्कल्प तथा जनचेतनामूलक कार्यक्रमसहित यो दिवस मनाइएको हो । पानी दिवसको अवसरमा आयोजित ‘दिगो खानेपानी सरसफाइ तथा स्वच्छतामा लगानी’ विषयक गोष्ठीमा मन्त्री यादवले संविधानले प्रत्याभूत गरेको मौलिक हक अनुसार स्वच्छ खानेपानी र सरसफाइको सुनिश्चितता गर्न सरकार कटिबद्ध रहेको बताउनुभयो । उहाँले नेपाल सरकारले ‘एक घर, एक धारा’ र ‘जनताको पानी सरकारको लगानी’ जस्ता नीति अगाडि बढाएको जानकारी दिनुभयो । नेपालमा खानेपानी सेवाको व्यवस्थित सुरुवात विसं १९४८ मा वीरधाराबाट सुरु भएको र पहिलो पञ्चवर्षीय योजना विसं २०१३ देखि खानेपानीलाई योजनाबद्ध रूपमा सम्बोधन गरिँदै आएको छ । संयुक्त राष्ट्रसङ्घको आह्वानमा सन् १९९३ देखि संसारभरि हरेक वर्ष मार्च २२ का दिन विश्व पानी दिवसका रूपमा मनाउँदै आइएको छ ।",
      "link": "https://gorkhapatraonline.com/news/148108",
      "image": "https://gorkhapatraonline.com/storage/media/261180/conversions/Waterday--News-Photo-(1)-original-thumb.jpg"
    },
    {
      "slug": "148105",
      "title": "देश र संसार बुझ्न कविता प्रभावशाली माध्यम होस् : पूर्व राष्ट्रपति भण्डारी",
      "timestamp": 1742601600000,
      "source": "gp",
      "content": "पूर्व राष्ट्रपति विद्यादेवी भण्डारीले समाज विकासमा भाषा, कला र साहित्यको भूमिका महत्वपूर्ण रहेको चर्चा गर्दै यसको संरक्षण एवं प्रवर्द्धनका ध्यान दिनुपर्ने बताउनुभएको छ।",
      "longContent": "काठमाडौँ, चैत ९ गते। पूर्व राष्ट्रपति विद्यादेवी भण्डारीले समाज विकासमा भाषा, कला र साहित्यको भूमिका महत्वपूर्ण रहेको चर्चा गर्दै यसको संरक्षण एवं प्रवर्द्धनका ध्यान दिनुपर्ने बताउनुभएको छ। मदन भण्डारी फाउण्डेशनद्वारा आज यहाँ आयोजित कवि तीर्थ श्रेष्ठको एकल कवितावाचन कार्यक्रममा उहाँले कविताले समाजको यर्थाथ चित्रण गर्ने बताउनुभयो। कवि श्रेष्ठको ‘श्वेत शार्दूल एक यात्रा कविताको शिविर’ कार्यक्रममा पूर्वराष्ट्रपति भण्डारीले आफू पहिलो पटक एकल कवितावाचन कार्यक्रममा सहभागी हुन पाएको अनुभव व्यक्त गर्दै यस्ता कार्यक्रमको निरन्तरताका लागि आयोजकको ध्यानार्कषण गराउनुभयो।  “समाजलाई यथार्थ कुरा जानकार गराउने विभिन्न माध्यम हुन्छन्, कविता एउटा यस्तो प्रभावशाली माध्यम हो, जसबाट एकैछिनमा देश र संसारलाई बुझ्ने अवसर प्राप्त हुन्छ”, उहाँले भन्नुभयो, “धेरै आयोजक हुनुहुन्छ, जिल्लादेखि केन्द्र र अन्तरराष्ट्रिय क्षेत्रमा यस्ता कार्यक्रम गर्न सबैले आआफ्नो तर्फबाट प्रयासलाई निरन्तरता दिनुपर्छ।” \tकवि श्रेष्ठले नेपाली जनजीवनमा गर्नसक्ने काम आफूले लेखनमार्फत गर्ने प्रतिबद्धता व्यक्त गर्नुभयो। फाउण्डेशनका अध्यक्ष उषाकिरण भण्डारीले कवि श्रेष्ठको साहित्य रचनाले नेपाली साहित्य र भाषा अध्ययनमा सहयोगी हुने बताउनुभयो। उहाँले राष्ट्रियताको सोच र चिन्तनलाई भावी पुस्तासम्म हस्तान्तरण गर्न यस्ता कार्यक्रमले सहयोग पुग्ने विश्वास व्यक्त गर्नुभयो।रासस",
      "link": "https://gorkhapatraonline.com/news/148105",
      "image": "https://gorkhapatraonline.com/storage/media/261177/conversions/IMG-20250322-WA0017-original-thumb.jpg"
    }
  ]
}