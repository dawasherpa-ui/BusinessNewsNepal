{
  "date": "2025-05-08T01:32:22.775Z",
  "news": [
    {
      "slug": "153996",
      "title": "विज्ञापन एजेन्सी र विक्रेतालाई सम्मान",
      "timestamp": 1746662400000,
      "source": "gp",
      "content": "गोरखापत्र दैनिकको १२५ औँ वार्षिक उत्सव तथा गोरखापत्र संस्थानको ६३ औँ वार्षिकोत्सवका अवसरमा विभिन्न विज्ञापन एजेन्सी तथा बिक्री सेन्टरलाई सम्मान गरिएको छ ।",
      "longContent": "गोरखापत्र समाचारदाताकाठमाडौँ, वैशाख २५ गते । गोरखापत्र दैनिकको १२५ औँ वार्षिक उत्सव तथा गोरखापत्र संस्थानको ६३ औँ वार्षिकोत्सवका अवसरमा विभिन्न विज्ञापन एजेन्सी तथा बिक्री सेन्टरलाई सम्मान गरिएको छ । बुधबार आयोजित कार्यक्रममा तीन विज्ञापन एजेन्सी र तीन बिक्री एजेन्टलाई सम्मान गरिएको हो । सम्मानित हुने विज्ञापन एजेन्सीमा जोइन मिडिया प्रालि पहिलो, फ्युचर हब मिडिया मल्टिप्रपोज प्रालि दोस्रो र अल मिडिया प्रालि तेस्रो रहेका छन् । त्यस्तै बिक्री एजेन्टमा पवित्रा कार्की काठमाडौँ, दुर्गा थपलिया भरतपुर चितवन र ज्ञानेन्द्रबहादुर श्रेष्ठ, श्रेष्ठ बुक्स एन्ड न्युज सेन्टर रहेका छन् ।",
      "link": "https://gorkhapatraonline.com/news/153996",
      "image": "https://gorkhapatraonline.com/storage/media/271506/conversions/Ajency-paraskrkit-_keshab-gurung-(4)-original-thumb.jpg"
    },
    {
      "slug": "153993",
      "title": "राष्ट्र बैङ्कले बुझायो बजेट सुझाव",
      "timestamp": 1746662400000,
      "source": "gp",
      "content": "नेपाल राष्ट्र बैङ्कले आगामी आर्थिक वर्ष २०८२/८३ को बजेटमा समेट्नुपर्ने सुझावसहितको प्रतिवेदन सरकारलाई बुझाएको छ ।",
      "longContent": "गोरखापत्र समाचारदाताकाठमाडौँ, वैशाख २५ गते । नेपाल राष्ट्र बैङ्कले आगामी आर्थिक वर्ष २०८२/८३ को बजेटमा समेट्नुपर्ने सुझावसहितको प्रतिवेदन सरकारलाई बुझाएको छ । नेपाल राष्ट्र बैङ्कका कायममुकायम गभर्नर डा. नीलम ढुङ्गाना तिम्सिनाले उपप्रधानमन्त्री एवं अर्थमन्त्री विष्णुप्रसाद पौडेललाई बुधबार पूर्वबजेटकालीन समीक्षा प्रतिवेदन बुझाउनुभएको हो । राष्ट्र बैङ्कले अध्ययनमा आधारित रहेर प्रतिवेदन तयार गरेको जनाएको छ । कायममुकायम गभर्नर तिम्सिनाले देशका विभिन्न ठाउँमा पुगेर अध्ययन तथा छलफल गरी प्रतिवेदन तयार पारेको सो क्रममा जानकारी गराउनुभयो । अर्थमन्त्री पौडेलले प्रतिवेदनले आगामी वर्षको बजेट निर्माणमा महत्वपूर्ण सहयोग पुर्‍याउने बताउनुभयो । आगामी बजेट निर्माणको तीव्र तयारीमा रहेको मन्त्रालयले मन्त्रालयगत छलफल सम्पन्न गरेर अहिले विभिन्न सरोकारवालासँग सुझावका लागि छलफल तथा अन्तर्क्रिया गरिरहेको छ । संवैधानिक व्यवस्था अनुरूप जेठ १५ गते नै बजेट सार्वजनिक गर्नुपर्ने भएकाले मन्त्रालयले तालिका नै बनाएर बजेट निर्माणको प्रक्रिया अघि बढाइरहेको छ । आगामी आवका लागि राष्ट्रिय योजना आयोगले १८ खर्ब रुपियाँको बजेट सीमा निर्धारण गरेको छ । स्रोतको दबाबमा रहेको मन्त्रालयले यस पटक नयाँ आयोजनाभन्दा क्रमागत आयोजनालाई प्राथमिकता दिने र अनौपचारिक क्षेत्रलाई समेत करको दायरामा ल्याउने तयारी गरिरहेको छ ।",
      "link": "https://gorkhapatraonline.com/news/153993",
      "image": "https://gorkhapatraonline.com/storage/media/271503/conversions/NRB-PHOTO-2025-05-07-15-42-27-original-thumb.jpg"
    },
    {
      "slug": "153992",
      "title": "अन्तर्राष्ट्रिय उडानको माग गर्दै व्यवसायीको धर्ना",
      "timestamp": 1746662400000,
      "source": "gp",
      "content": "गौतम बुद्ध अन्तर्राष्ट्रिय विमानस्थलबाट नियमित उडान माग गर्दै उद्योगी व्यवसायीले विमानस्थलको मुख्य प्रवेशद्वारमा धर्ना दिएका छन् ।",
      "longContent": "भैरहवा समाचारदाताभैरहवा, वैशाख २५ गते । गौतम बुद्ध अन्तर्राष्ट्रिय विमानस्थलबाट नियमित उडान माग गर्दै उद्योगी व्यवसायीले विमानस्थलको मुख्य प्रवेशद्वारमा धर्ना दिएका छन् । लामो समयदेखि विमानस्थल पूर्ण क्षमतामा सञ्चालनको माग गरिरहेका उद्योगी व्यवसायीले माग सुनुवाइ नभएपछि विरोध सभासहित बुधबार धर्ना दिएका हुन् । उद्योग व्यापार सङ्गठन, रुपन्देही (चेम्बर अफ कमर्स) को अगुवाइमा बुधबार बिहान १० देखि ११ बजेसम्म विमानस्थलको मुख्य प्रवेशद्वार छेकेर धर्ना र प्रदर्शन गरिएको हो । धर्नामा दर्जनौँ सङ्घ संस्था ब्यानरसहित सहभागी थिए । सहभागीले विमानस्थल सञ्चालनको माग लेखिएका प्लेकार्डसमेत बोकेर धर्ना दिएका थिए ।प्रदर्शनमा सहभागीले अन्तर्राष्ट्रिय उडानलाई निरन्तरता दिन यसअघि गरिएका वाचा पूरा गर्न सरकारसँग माग गरेका छन् । उद्योग व्यापार सङ्गठन, रुपन्देहीका अध्यक्ष दर्पण श्रेष्ठले विमानस्थल सञ्चालनका लागि मुलुकका सबै राजनीतिक दलका प्रमुख, पूर्व र वर्तमान प्रधानमन्त्रीलाई ज्ञापनपत्र बुझाउँदासमेत कुनै सुनुवाइ नभएपछि दबाबपूर्ण आन्दोलनमा उत्रिनु परेको बताउनुभयो ।“यसअघि ज्ञापनपत्र, छलफलमार्फत विमानस्थल सञ्चालनका लागि दबाब सिर्जना गर्दै आयौँ तर सरकारले सुनेन,” उहाँले भन्नुभयो, “बाध्य भएर धर्नामा उत्रिएका हौँ ।” उहाँले सरकारले अझै नियमित उडानको वातावरण नबनाए थप आन्दोलन गर्ने बताउनुभयो । दबाबमूलक धर्ना कार्यक्रमको बेवास्ता नगर्न उद्योगी व्यवसायीको चेतावनी छ ।अन्तर्राष्ट्रिय विमानस्थल प्रवेशद्वार छेकेर उनीहरूले ब्यानर र प्लेकार्ड प्रदर्शन गरेका थिए । उनीहरूले विमानस्थल सञ्चालनका लागि आवश्यक म्यानपावर, भिसा र मेडिकल सेन्टर तत्काल खोल्न माग गरेका थिए । “आवश्यक कार्यालय नै नखोले कसरी विमानस्थल चल्छ ?” सरकारसँग प्रश्न गर्दै अध्यक्ष श्रेष्ठले भन्नुभयो, “निजी क्षेत्र आत्महत्या गर्ने अवस्थामा पुग्दासमेत सरकारले केही सुनेन ।”चेम्बर अफ कमर्स लुम्बिनी प्रदेशका अध्यक्ष टङ्कप्रसाद पोखरेलले विमानस्थल के कारणले ठप्प भइरहेको छ भन्नेबारे सरकारले जानकारी दिनुपर्ने बताउनुभयो । “यो चर्को घाममा सडकमा दबाब कार्यक्रम गर्ने हाम्रो पनि रहर होइन,” उहाँले भन्नुभयो, “तर सरकारले हाम्रो माग सुनेन, व्यवसायी ऋणमा डुबेको देखेन, त्यसैले बाध्य भएर सङ्घर्षका कार्यक्रम गर्नु परेको हो ।” उहाँले निजी क्षेत्रले लगातार विमानस्थल नियमित सञ्चालनको माग गरे पनि सरकारले नसुनेको दुःखेसो गर्नुभयो ।सिद्धार्थ उद्योग वाणिज्य सङ्घका अध्यक्ष नेत्रप्रसाद आचार्यले सरकारले पटक पटक अन्तर्राष्ट्रिय उडान सञ्चालन गर्ने वाचा गरे पनि पूरा गर्न नसकेकोमा चिन्ता गर्नुभयो । “ज्ञापनपत्र र छलफल कार्यक्रमले दबाब पुग्नै छाडेपछि निजी क्षेत्र सडकमा उत्रिन बाध्य भएको हो,” उहाँले भन्नुभयो, “अब पनि सुनुवाइ नभए कडा आन्दोलनमा उत्रिन तयार छौँ ।” नेपाल उद्योग वाणिज्य महासङ्घ लुम्बिनी प्रदेश अध्यक्ष कुलप्रसाद न्यौपाने, सिद्धार्थ सञ्जाल रुपन्देही अध्यक्ष अनिलकुमार ज्ञवाली, उद्योग व्यापार सङ्गठनका पूर्वअध्यक्ष नारायणप्रसाद भण्डारी, सङ्गठनकी महासचिव लक्ष्मी अधिकारी, लुम्बिनी इँटा उद्योग व्यवसायी सङ्घका अध्यक्ष अजयकुमार गुप्ता, सिद्धार्थनगर–४ का अध्यक्ष मुक्तिनाथ यादव, मोबाइल व्यवसायी सङ्घका अध्यक्ष बैजनाथ गुप्तालगायतले बोल्दै निजी क्षेत्र उठ्नै नसक्ने अवस्थामा पुग्दासमेत विमानस्थल सञ्चालनमा सरकारले बेवास्ता गरिरहेको बताउनुभयो । अर्बौं लगानी जोखिममा पर्दा राज्यले नदेखे झैँ गर्नु विडम्बना रहेको उनीहरूको भनाइ छ ।रुपन्देहीका उद्योगी व्यवसायीले एक वर्षअघि पनि दबाबपूर्ण कार्यक्रम सञ्चालन गरेका थिए । सिद्धार्थ होटेल सङ्घ नेपालका अध्यक्ष चन्द्रप्रकाश श्रेष्ठ (सिपी) का अनुसार त्यसबेला १५ दिन विमानस्थलबाहिर धर्ना दिइएको थियो । त्यतिले मात्र दबाब नपुगेपछि व्यावसायीको प्रतिनिधिमण्डलले काठमाडौँसम्म पुगेर विभागीय मन्त्रीलाई दबाब दिएका थिए ।",
      "link": "https://gorkhapatraonline.com/news/153992",
      "image": "https://gorkhapatraonline.com/storage/media/271502/conversions/Airport-dharna-original-thumb.jpg"
    },
    {
      "slug": "153991",
      "title": "मकै छर्ने बेलामा छैन मल",
      "timestamp": 1746662400000,
      "source": "gp",
      "content": "यो वर्ष समयमै वर्षा भएपछि मकै छर्न थालेका काभ्रेपलाञ्चोक, सिन्धुपाल्चोक, रामेछाप र दोलखाका किसान रासायनिक मल नपाउँदा चिन्तामा परेका छन् । नियमित तथा मौज्दात मल वितरणमै कमजोरी भएपछि यहाँ मलको हाहाकार देखिएको छ ।",
      "longContent": "काठमाडौँ, वैशाख २५ गते । यो वर्ष समयमै वर्षा भएपछि मकै छर्न थालेका काभ्रेपलाञ्चोक, सिन्धुपाल्चोक, रामेछाप र दोलखाका किसान रासायनिक मल नपाउँदा चिन्तामा परेका छन् । नियमित तथा मौज्दात मल वितरणमै कमजोरी भएपछि यहाँ मलको हाहाकार देखिएको छ । बाढीपहिरोको विपत्तिलाई भुलेर खेतीमा रमाउने प्रयासमा रहेका काभ्रेपलाञ्चोकका किसानले युरिया मल नपाउँदा मानसिक तनाव झेलिरहेका हुन् ।प्राकृतिक विपत्ति झेलेर पुरानै अवस्थामा फर्कन लागेका किसानलाई सहजै रासायनिक मल उपलब्ध गराउन काभ्रेलाई पहिलो प्राथमिकता दिन अनुरोध गरेर पत्र लेखे पनि त्यसो हुन नसक्दा युरिया मलको अभाव देखिएको कृषि सामग्री कम्पनीका अधिकारीले उल्लेख गरेका छन् । कृषि सामग्री कम्पनी काभ्रेका शाखा प्रबन्धक योगेन्द्रकुमार पराजुलीले नियमित तथा मौज्दात मल काभ्रेपलाञ्चोकमा कम आएकाले युरियामा समस्या देखिएको उल्लेख गर्नुभयो । कुनै समय वार्षिक १९ हजार मेट्रिक टन मल खपत गरेको काभ्रेलाई अहिले मुस्किलले आठ हजार मेट्रिक टन आउने गरेको छ । केन्द्रको मौज्दात मलबाट बागमती प्रदेशमा आएको मलको मौज्दातलाई भाग लगाउँदा काठमाडौँमा भन्दा काभ्रेपलाञ्चोक जिल्लामा कम मल उपलब्ध गराइएको छ । बागमती प्रदेशमा रहेको मल व्यवस्थापन समितिमा रहेको पाँच मेट्रिक टन मलमध्ये भागबन्डामा काभ्रेले ६० मेट्रिक टन मात्रै मल पाउँदा काठमाडौँले भने ७५ मेट्रिक टन पाएको छ । काठमाडौँमा भन्दा काभ्रेमा मलको आवश्यकता १० गुणा धेरै छ । काठमाडौँमा भाग लगाइएको मल कृषि सहकारीमार्फत व्यापारीसँग पुग्ने र कालोबजारी हुन सक्ने भन्दै किसानले चिन्ता व्यक्त गरेका छन् । प्रदेशले लगाइएको भागबन्डामा सिन्धुलीले ७५ मेट्रिक टन, सिन्धुपाल्चोकले ४०, मकवानपुरले ८०, नुवाकोटाले ६०, धादिङले ६०, भक्तपुरले १५ र ललितपुरले ३० मेट्रिक टन पाएका थिए । काभ्रेपलाञ्चोक नेपालमै सबैभन्दा धेरै रासायनिक मल खपत गर्ने जिल्ला भए पनि कम मल पाउँदा समस्या देखिएको शाखा प्रबन्धक पराजुलीले जानकारी दिनुभयो । बागमतीले पाएको अर्को पाँच सय मेट्रिक टन युरिया मल चैत महिनामै चैते धानका लागि भन्दै चितवन जिल्लालाई उपलब्ध गराइसकेको छ । मल वितरणका लागि समानुपातिक प्रणालीको विकास गर्ने भन्दै २०७४ साल मङ्सिर १ बाट नयाँ प्रणाली लागु भएपछि काभ्रेमा मलको समस्या सुरु भएको हो । त्यसअघि काभ्रेले वार्षिक १९ हजार मेट्रिक टनको मलको खपत गर्ने गरेकामा त्यसपछि कोटा प्रणालीले आठ हजार मेट्रिक टन आउने गरेको र बाँकी मल चर्को मूल्यमा किन्न किसान बाध्य छन् ।नेपालमै धेरै मल खपत गर्ने काभ्रेमा कोटा प्रणाली लागु भएपछि कम मल आउन थालेको हो । कोटा सुरु भएपछि मोरङले एक हजार एक सय मेट्रिक टन पाउँदा काभ्रेले ५४३ मेट्रिक टन मात्रै पाउने गरेको छ । काभ्रेमा अहिले ३५ हजार बोरा युरिया मल आवश्यक रहेकोमा मुस्किलले २० हजार बोरा आएको छ । समानुपातिक प्रणाली अनुसार कोशी प्रदेशले २१.५, मधेशले २६.५, गण्डकीले ४.९, लुम्बिनीले २०.६, सुदुरपश्चिमले ९.७, कर्णालीले दुई र बागमती प्रदेशले १४.८ प्रतिशत मल पाउने गर्छ । कुल मलको १० प्रतिशत मौज्दात केन्द्रमा रहने गर्दछ । सामाजिक सञ्जालमा ती जिल्लामा १० किलो मल लिन लामो लाइन बसेका तस्बिर र भिडियो सार्वजनिक हुन थालेका छन् । यसले आफूलाई झन् समस्यामा पारेको पबवन्धक पराजुलीले उल्लेख गर्नुभयो । तीन सय बोरा युरिया आवश्यक भएको कृषि सहकारीलाई ३० बोरा मल दिन नसक्ने अवस्था आएको उहाँले स्पष्ट पार्नुभयो । ‘‘चुरोट र रक्सी भने जति किन्न पाउने, सुर्ती र पराग गाउँ गाउँका पसलमा पाइने तर दुःख गर्छु, पसिना निकाल्छु र खेती गर्छु भन्दा मल नपाइने,” रोशी गाउँपालिका–९ का पूर्वदर्शन श्रेष्ठले भन्नुभयो । आफ्नो वडामा तीन सय बोरा मलको आवश्यकता भएकामा कृषि सामग्री केन्द्र लिमिटेडले ३० बोरा युरिया मल कोटामा दिएपछि मल लिएर जाने कि नजाने भन्ने दुबिधामा परेको उहाँले बताउनुभयो । १० किलो रासायनिक मलका लागि लाममा बस्नुभएको काभ्रेपलाञ्चोक जिल्लाको मण्डनदेउपुर नगरपालिका–७ का रवीन्द्र सापकोटाले युरिया मलको अभाव देखिएको उल्लेख गर्नुभयो । सरकारी अनुदानको रासायनिक मल खरिदको जिम्मा पाएको कृषि सामग्री कम्पनीले ७० र साल्ट ट्रेडिङ कर्पोरेसनले ३० प्रतिशत रासायनिक मल बिक्री गर्ने गरेका छन् । सिन्धुपाल्चोक साँगाचोकगढी नगरपालिकाका किसान रमेशबहादुर कार्कीले मलको माग अत्यधिक भएको र कृषि सामग्रीबाट उपलब्ध हुन नसक्दा समस्या देखिएको बताउनुभयो ।",
      "link": "https://gorkhapatraonline.com/news/153991",
      "image": "https://gorkhapatraonline.com/storage/media/271501/conversions/mal-Mandan-original-thumb.jpg"
    },
    {
      "slug": "153980",
      "title": "नेप्से परिसूचकमा उच्च अङ्कको वृद्धि",
      "timestamp": 1746576000000,
      "source": "gp",
      "content": "नेपाल स्टक एक्सेचन्ज (नेप्से) परिसूचकमा उच्च अङ्कको वृद्धि देखिएको छ । बुधबार नेप्से परिसूचक ६२ दशमलव २५ अङ्कले बढेर दुई हजार छ सय ७३ दशमलव ६९ को विन्दुमा कायम भएको हो । यो दुई दशमलव ३८ प्रतिशतको वृद्धि हो ।",
      "longContent": "काठमाडौँ, वैशाख २४ गते । नेपाल स्टक एक्सेचन्ज (नेप्से) परिसूचकमा उच्च अङ्कको वृद्धि देखिएको छ । बुधबार नेप्से परिसूचक ६२ दशमलव २५ अङ्कले बढेर दुई हजार छ सय ७३ दशमलव ६९ को विन्दुमा कायम भएको हो । यो दुई दशमलव ३८ प्रतिशतको वृद्धि हो ।आज नेप्सेमा कारोबार रकम पनि बढेर साढे १० अर्ब नाँघेको छ । तीन सय आठ कम्पनीको दुई करोड ७२ लाख ४५ हजार चार सय ५९ कित्ता शेयर ९९ हजार चीन सय पाँच पटक खरिदबिक्री हुँदा १० अर्ब ५१ करोड ८४ लाख छ हजार तीन सय ५२ बराबरको कारोबार भएको हो ।आजको कारोबारमा सबै समूहको उपसूचक बढेको छ । सबैभन्दा बढी वित्त समूह पाँच दशमलव ४७ र जलविद्युत् समूह तीन दशमलव १३ प्रतिशतले बढेको छ । बैंकिङ दुई दशमलव ९७, विकास बैँक दुई दशमलव ४०, होटल तथा पर्यटन एक दशमलव ५९, लगानी शून्य दशमलव ८१ र जीवन बिमा समूह दुई दशमलव ४४ प्रतिशतले बढेको छ । उत्पादन तथा प्रशोधन एक दशमलव १८, लघुवित्त दुई दशमलव २४, म्युचुअल फन्ड शून्य दशमलव ५७, निर्जीवन बिमा दुई दशमलव ६७, व्यापार शून्य दशमलव ५३ र अन्य समूह दुई दशमलव ५३ प्रतिशतले बढेको छ ।नेपाल माइक्रोइन्स्योरेन्स कम्पनी लिमिटेड र क्रेष्ट माइक्रोलाइफ इन्स्योरेन्स लिमिटेडको शेयर मूल्यमा आज सकारात्मक सर्किट लागेको छ । सबैभन्दा बढी न्यादी हाइड्रोपावर लिमिटेडको शेयर मूल्य चार दशमलव ५० प्रतिशतले घटेको छ ।कारोबार रकमका आधारमा आज सबैभन्दा बढी सानिमा माई हाइड्रोपावर लिमिटेडको ५९ करोड २० लाख ९६ हजार आठ सय २६ बराबरको शेयर किनबेच भएको छ । कारोबार सङ्ख्याका आधारमा सिङ्गटी हाइड्रोइनर्जी लिमिटेडको १४ लाख २६ हजार तीन सय ७९ कित्ता शेयर खरिदबिक्री भएको छ । रासस",
      "link": "https://gorkhapatraonline.com/news/153980",
      "image": "https://gorkhapatraonline.com/storage/media/271483/conversions/nepse1-original-thumb.jpg"
    },
    {
      "slug": "153959",
      "title": "तोलामा एक हजार सात सयले बढ्यो सुन",
      "timestamp": 1746576000000,
      "source": "gp",
      "content": "अन्तर्राष्ट्रिय बजारमा सुनको मूल्यमा वृद्धि भएसँगै त्यसको प्रभाव स्थानीय बजारमा पनि परेको छ । आज तोलामा  एक हजार ७०० ले वृद्धि भएको छ ।",
      "longContent": "काठमाडौँ,  वैशाख २४ गते ।  अन्तर्राष्ट्रिय बजारमा सुनको मूल्यमा वृद्धि भएसँगै त्यसको प्रभाव स्थानीय बजारमा पनि परेको छ । आज तोलामा  एक हजार ७०० ले वृद्धि भएको छ । नेपाल सुनचाँदी व्यवसायी महासङ्घका अनुसार आज एक तोला सुनको मूल्य एक लाख ९१ हजार ६०० कायम भएको छ । त्यसैगरी, एक तोला चाँदी एक हजार ९६५ मा बेचबिखन भइरहेको छ । मङ्गलबार प्रतितोला सुन एक लाख ८९ हजार ९०० र त्यति नै परिमाणको चाँदी एक हजार ९६५ मा खरिदबिक्री भएको थियो ।अन्तरराष्ट्रिय बजारमा आज एक औँस सुन  तीन हजार ३९३ अमेरिकी डलरमा कारोबार भइरहेको अन्तर्राष्ट्रिय सञ्चारमाध्यमहरूले जनाएका छन् । रासस",
      "link": "https://gorkhapatraonline.com/news/153959",
      "image": "https://gorkhapatraonline.com/storage/media/271447/conversions/gold1616-original-thumb.jpg"
    },
    {
      "slug": "153947",
      "title": "‘ब्रेक थ्रु’ पर्खिरहेको अर्थतन्त्र",
      "timestamp": 1746576000000,
      "source": "gp",
      "content": "प्रजातन्त्र पुनस्र्थापनापछिका साढे तीन दशक मुलुकको अर्थतन्त्र राजनीतिक उतारचढावका भुक्तभोगी बन्यो ।",
      "longContent": "प्रजातन्त्र पुनस्र्थापनापछिका साढे तीन दशक मुलुकको अर्थतन्त्र राजनीतिक उतारचढावका भुक्तभोगी बन्यो । छोटो समयमै बहुदलीय प्रजातन्त्र, सशस्त्र युद्ध, निरङ्कुश राजतन्त्र र गणतन्त्र जस्ता राजनीतिक उथलपुथलको सामना गर्नुपर्दा अर्थतन्त्रले स्थिर लय लिन सकेन । त्यसमाथि भूकम्प, बाढीपहिरोलगायतका प्राकृतिक विपत्ति र नाकाबन्दी जस्ता अन्तर्राष्ट्रिय समस्या थपिँदा अर्थतन्त्रले अपेक्षित गति लिन पाएन । परिणामस्वरूप आजपर्यन्त नेपालको अर्थतन्त्र संरचनात्मक सुधारकै बहसमा अल्झिनु परेको छ । अर्थतन्त्रका अल्पकालीन समस्या समाधानमै बढी केन्द्रित हुनुपर्दा दीर्घकालीन लाभ लिनुपर्ने विषयले प्राथमिकता पाएनन् । यसबिचमा अर्थतन्त्रले समस्या मात्र सामना गर्नु परेको भने पटक्कै होइन । यो त्यही समय हो, जसबाट नेपालले आफ्नो अर्थतन्त्रको चरित्रलाई उदारवादमा बदल्न सफल पनि भयो । विश्व अर्थतन्त्रमा नेपालको उपस्थिति यसै समयमा प्रस्ट देखियो । परम्परागत निर्वाहमुखी कृषि प्रणालीबाट सेवा क्षेत्रले नेतृत्व गरेको अर्थतन्त्र बन्नुमा पनि यो समयको देन छ । राजनीतिक उतारचढाव जस्तै अर्थतन्त्रले बेहोरेको आरोहअवरोहबिच पनि केही महत्वपूर्ण सफलता यसबिच प्राप्त भएका छन् । खास गरी गणतन्त्र घोषणायता अर्थतन्त्रको दिशा तय गर्ने कानुनी आधार यथेष्ट तयार भएका छन् । अर्थतन्त्रका प्रायः सबै क्षेत्रलाई समेट्ने गरी नियमनकारी निकाय स्थापित छन् । स्वदेशी तथा विदेशी लगानी प्रोत्साहित गर्ने विषयले प्राथमिकता पाएको छ । सार्वजनिक र निजी लगानीका क्षेत्रमा प्रस्ट भेद छ । आवधिक योजनालाई स्रोतको सामथ्र्य र परियोजनाको तयारी अवस्थासँग जोड्न थालिएको छ । सुधारका यिनै प्रयासकै कारण मुलुकको अर्थतन्त्रले कुनै समय आठ प्रतिशतसम्मको वृद्धिदर हासिल गर्न सफल भएको छ । निरन्तर तीन वर्ष छ प्रतिशतभन्दा माथिको आर्थिक वृद्धिको स्वाद लिएको एक दशक पनि नाघेको छैन । खुला बजारले खोलेको ढोका नेपाली अर्थतन्त्रका लागि साढे तीन दशकको सबैभन्दा ठुलो उपलब्धि भनेकै उदारवादी अर्थतन्त्रमार्फत खुला र प्रतिस्पर्धी बजारको सुनिश्चित हो । बहुदलीय प्रजातन्त्रको पुनस्र्थापनापछि तत्कालीन अर्थ राज्यमन्त्री महेश आचार्यले ल्याउनुभएको आर्थिक वर्ष २०४८/४९ को बजेटले खुला बजार नीति अङ्गीकार गर्दै निजी क्षेत्रलाई लगानीका लागि खुला गरिदिएको थियो । आचार्यले बजेटमै सरकारले अति आवश्यकबाहेक सार्वजनिक संस्थान सञ्चालन नगर्ने र लगानीका लागि निजी क्षेत्रलाई प्रोत्साहित गर्ने उल्लेख गर्नुभएको थियो । निजी क्षेत्रको प्रोत्साहनमार्फत अर्थतन्त्रमा समृद्धि ल्याउने विषयलाई उहाँले बजेटको उद्देश्यमै समावेश गर्नुभएको थियो । यसले निजी क्षेत्रलाई लगानी गर्ने आधार मात्र तयार गरेन, सार्वजनिक संस्थानका नाममा भइरहेको सरकारको अनावश्यक खर्चलाई रोक्न सम्भव बनायो ।निजी क्षेत्र लगानीमा प्रोत्साहित हुँदा धेरै क्षेत्रमा रोजगारी सिर्जना भएसँगै विश्व बजारको आधुनिक प्रविधि र सिप नेपालमा भित्र्याउन यस्तो नीतिले प्रभावकारी भूमिका खेल्यो । यही नीतिको परिणामस्वरूप अहिले मुलुकको अर्थतन्त्रमा निजी क्षेत्रको योगदान करिब ८० प्रतिशत पुगेको छ । लगानी प्राथमिकीकरण गर्न सरकारलाई पर्याप्त ठाउँ उपलब्ध भएको छ । सोही बजेटले लिएको नीतिमार्फत भएको परिवर्तनका कारण त्यसलाई नेपालको आर्थिक सुधारको प्रथम चरण भनेर अहिलेसम्म स्मरण गरिन्छ । सुधारको उक्त चरणलाई तत्कालीन सरकारले त्यसपछिका नीति तथा कार्यव्रmम, बजेटमार्फत पनि निरन्तरता दिएको थियो । जसको परिणामस्वरूप निजी लगानी प्रोत्साहित गर्ने धेरै नयाँ कानुन निर्माण भए । लगानी प्रवर्धन गर्नेमार्फत नभएर त्यतिबेलाको सरकार आमनागरिकले करका रूपमा राज्यलाई बुझाउने राजस्वको परिचालनमा पनि गम्भीर थियो । तत्कालीन अर्थमन्त्री डा. रामशरण महतले आव २०५३/५४ को बजेटमार्फत सार्वजनिक वित्त व्यवस्थापनमा अनुशासन कायम गर्ने प्रयास मात्र गर्नुभएन, करका नयाँ दर विस्तार गर्दै ग्रामीण अर्थतन्त्रको सुदृढीकरण गराउने, नियामकीय संस्थाको स्थापना र सबलीकरण गर्ने, अन्तर्राष्ट्रिय व्यापारमा निर्यातको हिस्सा बढाउन अनुदान उपलब्ध गराउने, आधुनिक कृषि प्रणालीका लागि किसानलाई प्रोत्साहित गर्ने, निजी क्षेत्रमैत्री सार्वजनिक प्रशासन सुनिश्चित गर्ने जस्ता पहिलो चरणको सुधारलाई निरन्तरता दिने प्रयास अघि सार्नुभएको थियो । प्रजातन्त्र पुनस्र्थापना र द्वन्द्वअघिसम्मको मुलुकको अर्थतन्त्रआर्थिक वर्ष\tअर्थतन्त्रको आकार (रु.)\tप्रतिव्यक्ति आय (रु.)२०४७/४८\tएक खर्ब २० अर्ब ३६ करोड\tपाँच हजार ९९०२०४८/४९\tएक खर्ब ४९ अर्ब ४१ करोड\tसात हजार ८१५२०४९/५०\tएक खर्ब ७१ अर्ब ४७ करोड\tनौ हजार ५९३२०५०/५१\tएक खर्ब ९९ अर्ब २७ करोड\t१० हजार ४१०२०५१/५२\tदुई खर्ब १९ अर्ब १८ करोड\t१० हजार ६१५२०५२/५३\tदुई खर्ब ४८ अर्ब ९१ करोड\t११ हजार ७८९मुलुकको समग्र अर्थतन्त्र विकासमार्फत समृद्धि हासिल गर्ने लक्ष्यसाथ अघि बढेको सरकारका लागि सशस्त्र युद्ध अवरोध बन्यो । राज्यपक्ष र द्वन्द्वरत पक्षको घानमा प¥यो अर्थतन्त्र । यसबिचमा राज्यले निर्माण गरेका ठुला संरचना मात्र भत्किएनन्, भर्खरै लगानीका लागि तयार देखिएको निजी क्षेत्रको आत्मबल पनि स्वात्तै घट्यो । द्वन्द्व व्यवस्थापन सरकारको प्राथमिकतामा पर्न थालेपछि अर्थतन्त्र छायामा प¥यो । सरकार र निजी क्षेत्रबाट लगानी बढ्न नसक्दा मुलुकको अर्थतन्त्रले विस्तार हुने पर्याप्त अवसर पाएन । द्वन्द्व सुरु हुँदा आव २०५१/५२ मा नेपालको अर्थतन्त्रको आकार दुई खर्ब १९ अर्ब रुपियाँको रहेकामा त्यसको १० वर्षपछि अर्थात् आव २०६१/६२ सम्म पुग्दा केवल पाँच खर्ब ३६ अर्ब रुपियाँ मात्र पुग्यो । जबकि प्रजातन्त्र पुनस्र्थापनापछि द्वन्द्व सुरु हुन थालेको छोटो समयमा नै मुलुकको अर्थतन्त्रको आकार दुई गुणाले बढेको देखिन्छ । द्वन्द्वग्रस्त अवस्थामा मुलुकको अर्थतन्त्रआर्थिक वर्ष\tअर्थतन्त्रको आकार (रु.)\tप्रतिव्यक्ति आय (रु.)२०५३/५४\tदुई खर्ब ८० अर्ब ५१ करोड\t१२ हजार ९५५२०५४/५५\tतीन खर्ब ८५ करोड\t१३ हजार ३९५२०५५/५६\tतीन खर्ब ४२ अर्ब चार करोड\t१५ हजार ५७७२०५६/५७\tतीन खर्ब ७९ अर्ब ४९ करोड\t१६ हजार ६०२२०५७/५८\tचार खर्ब ४१ अर्ब ५१ करोड\t१९ हजार ०७१द्वन्द्वकै बिच राज्यसत्ता हातमा लिएर तत्कालीन राजपरिवारका सदस्यले आफूनिकटका व्यापारीलाई मात्र छानेर व्यवसायका लागि इजाजत दिने, त्यसमा पनि ती सदस्यका लागि हिस्सा छुट्याइदिनुपर्ने जस्ता प्रवृत्तिका कारण अर्थतन्त्रको लाभ सीमित व्यक्तिले मात्र लिन पाउने अवस्था बन्यो । यस्तो प्रवृत्ति दोस्रो जनआन्दोलन सफल नहुँदासम्म निरन्तर रह्यो । तत्कालीन राजाको प्रत्यक्ष शासनकालमा अर्थतन्त्रको अवस्थाआर्थिक वर्ष\tअर्थतन्त्रको आकार (रु.)\tप्रतिव्यक्ति आय (रु.)२०५८/५९\tचार खर्ब ५९ अर्ब ४४ करोड\t१९ हजार ४१०२०५९/६०\tचार अर्ब ९२ अर्ब २३ करोड\t२० हजार ३४०२०६०/६१\tपाँच खर्ब ३६ अर्ब ७४ करोड\t२१ हजार ६९४२०६१/६२\tपाँच खर्ब ८९ अर्ब ४१ करोड\t२३ हजार ३००विसं २०६२/६३ को जनआन्दोलनपछि गणतन्त्र घोषणा र वर्तमान संविधान जारी हुँदाको अवस्थासम्म मुलुकको अर्थतन्त्रमा व्यापक परिवर्तन नभए पनि राजनीतिक रूपमा प्राप्त उपलब्धिले आर्थिक वृद्धिको आशा सञ्चार गर्न सफल भयो । गणतन्त्र घोषणायता मुलुकको अर्थतन्त्रको नेतृत्व निजी क्षेत्रले गर्ने वातावरण बन्यो । विदेशी लगानीको प्रतिबद्धता र घोषणाका लागि यो समय उर्वर बन्यो । दोस्रो जनआन्दोलनदेखि संविधान जारी नहुँदासम्मको अर्थतन्त्रआर्थिक वर्ष\tअर्थतन्त्रको आकार (रु.)\tप्रतिव्यक्ति आय (रु.)२०६२/६३\tछ खर्ब ५४ अर्ब ८ करोड\t२५ हजार २९०२०६३/६४\tसात खर्ब २७ अर्ब ८२ करोड\t२७ हजार ५२५२०६४/६५\tआठ खर्ब १५ अर्ब ६६ करोड\t३० हजार १७१२०६५/६६\tनौ खर्ब ९१ अर्ब ३१ करोड\t३५ हजार ८६५२०६६/६७\t११ खर्ब ८२ अर्ब ६८ करोड\t४१ हजार ८५१२०६७/६८\t१५ खर्ब ५९ अर्ब २२ करोड\t५८ हजार ८५१२०६८/६९\t१७ खर्ब ५८ अर्ब ३७ करोड\t६५ हजार ४८४२०६९/७०\t१९ खर्ब ४९ अर्ब २९ करोड\t७१ हजार ६२७२०७०/७१\t२२ खर्ब ३२ अर्ब ५२ करोड\t८० हजार ९४१२०७१/७२\t२४ खर्ब २३ अर्ब ६३ करोड \t८६ हजार ७००नयाँ संविधान घोषणापछि आर्थिक वृद्धिलाई सहयोग नपुग्ने, परम्परागत सोच र शैलीका दर्जनौँ कानुन विस्थापित भएर नयाँ कानुन निर्माण भए । कतिपयमा आवश्यकता अनुसार संशोधन भए । आर्थिकसम्बन्धी कानुन निर्माणमा निजी क्षेत्रको सुनिश्चितता बन्यो । गणतन्त्रको सबैभन्दा महत्वपूर्ण उपलब्धि भनेको वित्तीय सङ्घीयता बन्यो । तीन तहका सरकारले आफ्नो क्षेत्राधिकारभित्र रहेर कर उठाउन सक्ने, आफ्नो आवश्यकता अनुसारको बजेट निर्माण गर्न सक्ने र स्रोत परिचालनका लागि ऋण लिन सक्ने जस्ता अधिकार प्रत्यायोजन हुँदा प्रदेश र स्थानीय तहलाई आर्थिक अधिकार प्राप्त भयो । विकासनिर्माणका कामको अधिकार प्रदेश र स्थानीय तहमा उपलब्ध हुँदा यसले स्थानीय आवश्यकता मात्र पूरा गरेन, ग्रामीण अर्थतन्त्र निर्माणमा प्रभावकारी योगदान दियो । ग्रामीण तहमा आर्थिक गतिविधि बढाउन वित्तीय सङ्घीयताको भूमिका अतुलनीय छ । यसले अर्कातिर प्रदेश र स्थानीय तहलाई आर्थिक रूपमा आफूलाई सक्षम बनाउँदै जाने अघोषित प्रतिस्पर्धा पनि सिर्जना ग¥यो । सङ्घबाट हस्तान्तरण हुने अनुदानलाई पनि कार्यक्षमता र आवश्यकताका आधारमा वितरण गरेर न्यायिक बनाउने प्रयास गरिएको छ । सङ्घीयताको साँचो अर्थमा कार्यान्वयन गर्न वित्तीय सङ्घीयता सबैभन्दा सफल देखिन्छ ।  नयाँ संविधान जारीपछि अहिलेसम्मको अर्थतन्त्रआर्थिक वर्ष\tअर्थतन्त्रको आकार (रु.)\tप्रतिव्यक्ति आय (रु.)२०७२/७३\t२६ खर्ब आठ अर्ब १८ करोड\t९४ हजार ३९८२०७३/७४\t३० खर्ब ७७ अर्ब १४ करोड\tएक लाख १० हजार ३५७२०७४/७५\t३४ खर्ब ५५ अर्ब ९४ करोड\tएक लाख २२ हजार ८१५२०७५/७६\t३८ खर्ब ५८ अर्ब ९३ करोड\tएक लाख ३५ हजार ८८९२०७६/७७\t३८ खर्ब ८८ अर्ब ८७ करोड\tएक लाख ३५ हजार ६९२२०७७/७८\t४३ खर्ब ५२ अर्ब ५५ करोड\tएक लाख ५० हजार ४९५२०७८/७९\t४९ खर्ब ७६ अर्ब ५५ करोड\tएक लाख ७० हजार ५०६२०७९/८०\t५३ खर्ब ६६ अर्ब ९९ करोड\tएक लाख ८२ हजार १९६२०८०/८१\t५७ खर्ब नौ अर्ब नौ करोड\tएक लाख ९२ हजार ३१२०८१/८२\t६१ खर्ब सात अर्ब २२ करोड (अनु.)\tदुई लाख तीन हजार ५३८‘ब्रेक थ्रु’ को पर्खाइ विगत साढे तीन दशकमा मुलुकको अर्थतन्त्रले निकै ठुलो आकार ग्रहण गरेको छ । बहुदलीय प्रजातन्त्र पुनस्र्थापना हुँदा एक खर्ब २० अर्ब रुपियाँ मात्रको अर्थतन्त्र चालु आर्थिक वर्षसम्म आइपुग्दा करिब ५१ गुणाले बढेर ६१ खर्ब सात अर्ब पुग्ने अनुमान छ । आव २०४७/४८ मा वर्षभर औसतमा छ हजार कमाउने नेपालीको आय चालु आवसम्म करिब ३४ गुणाले बढेर दुई लाख तीन हजार रुपियाँ पुगेको छ । यसबिचमा खानेपानी, विद्युत्, दूरसञ्चारको पहुँच मुलुकका अधिकांश घरपरिवारमा पुगेको आर्थिक सर्वेक्षणले देखाउँछ । विद्यालय र स्वास्थ्य सेवाको पहुँच विस्तारमा राज्यको प्राथमिकताले यो सर्वसुलभ बन्दै गएको छ । बहुल युवा जनसङ्ख्या रहेको मुलुकमा सूचना प्रविधिको प्रभाव बढ्दो छ, जसले गर्दा यो क्षेत्र विदेशी मुद्रा भित्र्याउने सबैभन्दा ठुलो स्रोत बन्न पुगेको छ । होटेल तथा पर्यटकीय गतिविधिमा बढेको लगानीले पर्यटन क्षेत्र विदेशी मुद्रा आर्जनको भरपर्दो माध्यम बनेको छ । कृषि क्षेत्रमा आधुनिक उपकरणको प्रयोगमार्फत उत्पादकत्व बढाउन राज्यले ठुलो लगानी गरिरहेको छ । बढ्दो विश्व्यापीकरणका कारण मुलुकको अर्थतन्त्रमा सेवा क्षेत्रको योगदान बढ्दै गएको छ, कृषि क्षेत्रको योगदान घट्दो व्रmममा छ । अर्थतन्त्रमा देखिएका यी सुधारले मात्र समग्र अर्थतन्त्रको वास्तविक अवस्थाको चित्रण भने गर्दैन । मुलुकमा रोजगारी सिर्जना र मुद्रा पलायन रोक्न सक्ने सबैभन्दा ठुलो माध्यम उद्योग तथा उत्पादन क्षेत्रको योगदान अर्थतन्त्रमा निराशाजनक रूपले पाँच प्रतिशतभन्दा कम छ । आयातमा आधारित अर्थतन्त्रका कारण पुँजी निर्माण हुने व्रmम घट्दो छ । उपभोगमा ज्यादा खर्च गर्ने प्रवृत्तिले कुल गार्हस्थ बचत सात प्रतिशतभन्दा कम छ । आर्थिक वृद्धिलाई एकै पटक सकारात्मक धक्का दिन सक्ने ठुला आयोजना तोकिएको समयमा निर्माण नहुँदा लागत बढ्दै जाँदा त्यसको प्रतिफल प्राप्त हुने समय थप पर धकेलिएको छ । विकास आयोजना समयमै सम्पन्न नहुँदा नागरिकस्तरमा निराशा छ । विगत एक दशकयता सरकार आफैँले कुनै ठुलो परियोजना अघि बढाउन सकेको छैन । सम्पन्न भएका भैरहवा अन्तर्राष्ट्रिय विमानस्थल, पोखरा अन्तर्राष्ट्रिय विमानस्थल जस्ता केही ठुला परियोजना पनि व्यावसायिक योजनाको अभावमा दायित्वसमेत भुक्तान गर्न सक्ने अवस्थामा छैनन् । सार्वजनिक वित्ततर्फ चालु खर्च निरन्तर बढ्दो छ । पुँजी निर्माणमा सहयोग पुग्ने पुँजीगत खर्च लक्ष्य अनुसार गर्नै नसक्ने नियति बनेको छ । विगत एक दशकको बजेट विनियोजन र कार्यान्वयनको अवस्था हेर्ने हो भने नेपाल सरकारले बढीमा १२ देखि १३ खर्ब रुपियाँ मात्र खर्च गर्ने सामथ्र्य देखिन्छ तर क्षमताको आकलन नगरी प्रत्येक वर्ष बजेटको आकार बढाउने होडबाजीले चालु आवको बजेट १८ खर्ब रुपियाँ नाघे पनि खर्च गर्न सक्ने आधार छैन । यसले हाम्रो विनियोजन कुशलतामा गम्भीर समस्या रहेको देखाउँछ । खर्च बढ्दा सार्वजनिक ऋण लिने व्रmम बढ्दो छ । यद्यपि ऋण तिर्न सक्ने क्षमताका कारण सार्वजनिक ऋण नेपालका लागि त्यत्ति ठुलो समस्या भने अहिलेसम्म बनिसकेको छैन । आर्थिक गतिविधि बढ्न नसक्दा राजस्वको आधार पनि बढेको छैन । जसले गर्दा लक्ष्य अनुसार राजस्व सङ्कलन हुने अवस्था छैन । युवा जनशक्तिको परिचालनमा मुलुक चुक्दा अध्ययन र रोजगारीका लागि बाहिरिने सङ्ख्या बढ्दो छ । लगानीमैत्री प्रशासनको अभावमा निजी क्षेत्र हैरान छ । खुला बजारको नीति लिएको मुलुक पुनः लाइसेन्सराजतर्फ फर्किन थालेको केही दृष्टान्तले देखाउँछन् । नियामकीय संस्थाको नियुक्ति स्वार्थप्रेरित हुँदा नियामकहरू स्वतन्त्र हुन सकेका छैनन् । सूचना प्रविधिको युगसँग सामञ्जस्य हुने गरी हाम्रो प्रशासनिक प्रक्रिया तादात्म्य हुन नसक्दा त्यसले विदेशी लगानीकर्तामा त्यत्ति धेरै उत्साह थप्न सकेको छैन । उल्लिखित समस्या समाधान गर्ने सबैभन्दा ठुलो औजार भनेकै अर्थतन्त्रमा क्रमिक सुधार हो । मुलुकको अर्थतन्त्रमा सुधार देखिनासाथ लगानीकर्ता उत्साहित हुन्छन्, रोजगारी सिर्जना हुँदा बिदेसिनुपर्ने बाध्यता घट्छ, नागरिकमा निराशा कम हुँदै जान्छ । आसेपासेले मात्र लाभ पाउने अवस्थालाई अन्त्य गरेर प्रव्रिmया र प्रणालीलाई स्वचालित बनाउन सके मुलुकको अर्थतन्त्रले ‘बे्रक थु्र’ गर्न सक्छ । प्रणालीप्रति विश्वसनीयता बढाउँदै उत्पादन र लगानीमा प्रोत्साहित गर्ने, विश्व बजारमा प्रतिस्पर्धा गर्न सक्ने आवश्यक दक्ष जनशक्ति तयार गर्ने, आयोजना समयमै सम्पन्न गर्ने सुनिश्चितता गर्ने, विकासका कामको गुणस्तर सुधार गर्ने जस्ता विषयमा राज्य वास्तवमै गम्भीर हुने हो भने अर्थतन्त्रले नयाँ गति लिन सक्ने आधार तयार हुन्छ । साढे तीन दशकअघि सुरु भएको पहिलो चरणको आर्थिक सुधारको जगमा प्राप्त अहिलेसम्मको उपलब्धिलाई व्रmमिकता दिलाउँदै दोस्रो चरणको आर्थिक सुधारमा दृढ भए मात्र राजनीतिक प्रतिबद्धताले मूर्त रूप हासिल गर्न सक्छ ।",
      "link": "https://gorkhapatraonline.com/news/153947",
      "image": "https://gorkhapatraonline.com/storage/media/271386/conversions/dashain_shopping_crowd_ADHIKARI-KABIN00011-original-thumb.jpg"
    },
    {
      "slug": "153944",
      "title": "यस्तो छ आजका लागि निर्धारित विदेशी मुद्राको विनिमयदर",
      "timestamp": 1746576000000,
      "source": "gp",
      "content": "नेपाल राष्ट्र बैङ्कले आजका लागि विदेशी मुद्राको विनिमयदर निर्धारण गरेको छ । निर्धारित विनिमयदर अनुसार अमेरिकी डलर एकको खरिददर १३४ रूपैयाँ ८० पैसा र बिक्रीदर १३५ रूपैयाँ ४० पैसा कायम भएको छ ।",
      "longContent": "काठमाडौँ,  वैशाख२४ गते । नेपाल राष्ट्र बैङ्कले आजका लागि विदेशी मुद्राको विनिमयदर निर्धारण गरेको छ । निर्धारित विनिमयदर अनुसार अमेरिकी डलर एकको खरिददर १३४ रूपैयाँ ८० पैसा र बिक्रीदर १३५ रूपैयाँ ४० पैसा कायम भएको छ ।यस्तै, युरोपियन युरो एकको खरिददर १५२ रूपैयाँ ७० पैसा र बिक्रीदर १५३ रूपैयाँ ३८ पैसा, युके पाउन्ड स्ट्रर्लिङ एकको खरिददर १८० रूपैयाँ १४ पैसा र बिक्रीदर १८० रूपैयाँ ९४ पैसा, स्विस फ्र्याङ्क एकको खरिददर १६३ रूपैयाँ ४० पैसा र बिक्रीदर १६४ रूपैयाँ १३ पैसा कायम गरिएको छ । अष्ट्रेलियन डलर एकको खरिददर ८७ रूपैयाँ ०५ पैसा र बिक्रीदर ८७ रूपैयाँ ४४ पैसा, क्यानेडियन डलर एकको खरिददर ९७ रूपैयाँ ५८ पैसा र बिक्रीदर ९८ रूपैयाँ ०१ पैसा, सिङ्गापुर डलर एकको खरिददर १०४ रूपैयाँ ५६ पैसा र बिक्रीदर १०५ रूपैयाँ ०२ पैसा निर्धारण गरिएको नेपाल राष्ट्र बैंकले जनाएको छ । त्यस्तै, केन्द्रीय बैंकले जापानी येन १० को खरिददर नौ रूपैयाँ ४३ पैसा र बिक्रीदर नौ रूपैयाँ ४७ पैसा, चिनियाँ युआन एकको खरिददर १८ रूपैयाँ ६८ पैसा र बिक्रीदर १८ रूपैयाँ ७६ पैसा, साउदी अरेबियन रियाल एकको खरिददर ३५ रूपैयाँ ९४ पैसा र बिक्रीदर ३६ रूपैयाँ १० पैसा, कतारी रियाल एकको खरिददर ३६ रूपैयाँ ९८ पैसा र बिक्रीदर ३७ रूपैयाँ १५ पैसा तोकेको छ ।केन्द्रीय बैङ्कका अनुसार थाई भाट एकको खरिददर चार रूपैयाँ १३ पैसा र बिक्रीदर चार रूपैयाँ १५ पैसा, युएई दिराम एकको खरिददर ३६ रूपैयाँ ७० पैसा र बिक्रीदर ३६ रूपैयाँ ८६ पैसा, मलेसियन रिङ्गेट एकको खरिददर ३१ रूपैयाँ ८५ पैसा र बिक्रीदर ३१ रूपैयाँ ९९ पैसा निर्धारण भएको छ । यसैगरी, साउथ कोरियन वन १०० को खरिददर नौ रूपैयाँ ७६ पैसा र बिक्रीदर नौ रूपैयाँ ८१ पैसा, स्विडिस क्रोनर एकको खरिददर १४ रूपैयाँ ०१ पैसा र बिक्रीदर १४ रूपैयाँ ०७ पैसा र डेनिस क्रोनर एकको खरिददर २० रूपैयाँ ४६ पैसा र बिक्रीदर २० रूपैयाँ ५५ पैसा तोकिएको छ ।राष्ट्र बैङ्कले हङकङ डलर एकको खरिददर १७ रूपैयाँ ३९ पैसा र बिक्रीदर १७ रूपैयाँ ४७ पैसा, कुवेती दिनार एकको खरिददर ४३९ रूपैयाँ ६९ पैसा र बिक्रीदर ४४१ रूपैयाँ ६५ पैसा, बहराइन दिनार एकको खरिददर ३५७ रूपैयाँ ५५ पैसा र बिक्रीदर ३५९ रूपैयाँ १४ पैसा, ओमनी रियाल एकको खरिददर ३५० रूपैयाँ १३ पैसा र बिक्रीदर ३५१ रूपैयाँ ६९ पैसा रहेको छ । यस्तै, भारतीय रूपैयाँ १०० को खरिददर १६० रूपैयाँ र बिक्रीदर १६० रूपैयाँ १५ पैसा तोकिएको छ ।  राष्ट्र बैङ्कले यो विनिमयदरलाई आवश्यकतानुसार जुनसुकै समयमा पनि संशोधन गर्न सकिने जनाएको छ । वाणिज्य बैङ्कले तोक्ने विनिमयदर भने खुलाबजारका आधारमा फरक हुनसक्ने र अद्यावधिक विनिमयदर केन्द्रीय बैङ्कको ‘वेबसाइट’मा उपलब्ध हुने जनाइएको छ । रासस",
      "link": "https://gorkhapatraonline.com/news/153944",
      "image": "https://gorkhapatraonline.com/storage/media/271382/conversions/money-exchange-original-thumb.jpg"
    },
    {
      "slug": "153940",
      "title": "यस्तो छ आज सागसब्जी र फलफूलको अधिकतम थोक मूल्य",
      "timestamp": 1746576000000,
      "source": "gp",
      "content": "कालीमाटी फलफूल तथा तरकारी बजार विकास समितिले आजका लागि कृषिउपजको थोक मूल्य निर्धारण गरेको छ । समितिका अनुसार तरकारी र फलफूलको अधिकतम थोक मूल्य निर्धारण गरिएको हो ।",
      "longContent": "काठमाडौँ,  वैशाख २४ गते । कालीमाटी फलफूल तथा तरकारी बजार विकास समितिले आजका लागि कृषिउपजको थोक मूल्य निर्धारण गरेको छ । समितिका अनुसार तरकारी र फलफूलको अधिकतम थोक मूल्य निर्धारण गरिएको हो । गोलभेँडा ठूलो (भारतीय) प्रतिकिलो रु ७०, गोलभेँडा सानो (लोकल) प्रतिकिलो रु ५२, गोलभेँडा सानो (भारतीय) प्रतिकिलो रु ५२,  गोलभेँडा सानो (तराई) प्रतिकिलो रु ४४, आलु रातो प्रतिकिलो रु ३५, आलु रातो (भारतीय) प्रतिकिलो रु ३८, प्याज सुकेको (भारतीय) प्रतिकिलो रु ३८, गाजर (लोकल) प्रतिकिलो रु ६०, गाजर (तराई) प्रतिकिलो रु २५, बन्दा (लोकल) प्रतिकिलो रु १५, बन्दा (नरिवल) प्रतिकिलो रु २०, काउली (स्थानीय) प्रतिकिलो रु ५०, मूला रातो प्रतिकिलो रु ४०, मूला सेतो (लोकल) प्रतिकिलो रु २०, सेतो मूला (हाइब्रिड) प्रतिकिलो रु ३०, भन्टा लाम्चो प्रतिकिलो रु ४०, भन्टा डल्लो प्रतिकिलो रु ४०, तने बोडीको मूल्य प्रतिकिलो रु ७० कायम गरिएको छ ।\tयसैगरी, मटरकोसा प्रतिकिलो रु ९०, घिउ सिमी (लोकल) प्रतिकिलो रु ६०, घिउ सिमी (हाइब्रिड) प्रतिकिलो रु ६०, भटमास कोसा प्रतिकिलो रु १५०, तितो करेला प्रतिकिलो रु ३०, लौका प्रतिकिलो रु ३०, परबर (लोकल) प्रतिकिलो रु ६०, चिचिण्डो प्रतिकिलो रु ४०, घिरौला प्रतिकिलो रु ३५, झिगुनी प्रतिकिलो रु ७०, फर्सी पाकेको प्रतिकिलो रु ५०, फर्सी हरियो (लाम्चो) प्रतिकिलो रु २५, हरियो फर्सी (डल्लो) प्रतिकिलो रु ३०, सलगम प्रतिकेजी रु ८०, भिण्डी प्रतिकिलो रु ४० कायम गरिएको छ । यस्तै, सखरखण्ड प्रतिकिलो ६०, बरेला प्रतिकिलो रु ५०, पिँडालु प्रतिकिलो रु ९०, स्कूस प्रतिकिलो रु ५०, रायो साग प्रतिकिलो रु ६०, पालुङ्गो साग प्रतिकिलो ९०, चमसुरको साग रु ९०, तोरीको साग प्रतिकिलो रु ३५, मेथीको साग प्रतिकिलो रु ८०, प्याज हरियो प्रतिकिलो रु ६०, बकुला प्रतिकिलो रु ५०, तरुल प्रतिकिलो रु १००, च्याउ (कन्य) प्रतिकिलो रु १७०, च्याउ (डल्ले) प्रतिकिलो रु ३५०, कुरिलो प्रतिकिलो रु ६०० निर्धारण गरिएको छ ।निगुरो प्रतिकिलो रु ५०, ब्रोकाउली प्रतिकिलो रु ९०, चुकुन्दर प्रतिकिलो रु ६०, सजीवन प्रतिकिलो रु १००, कोइरालो प्रतिकिलो रु १९०, रातो बन्दा प्रतिकिलो रु ६०, जिरीको साग प्रतिकिलो रु ६५, ग्याठकोभी प्रतिकेजी रु ६०, सेलरी प्रतिकिलो रु २००, पार्सले प्रतिकिलो रु ३००, सौफको साग प्रतिकिलो रु १००, पुदिना प्रतिकिलो रु २४०, गान्टे मूला प्रतिकिलो रु ५०, इमली प्रतिकिलो रु १७०, तामा प्रतिकिलो रु १००, तोफु प्रतिकिलो रु १४० र गुन्द्रुक प्रतिकिलो रु ३५० तोकेकोे छ ।समितिले स्याउ (झोले) प्रतिकिलो रु २५०, स्याउ (फूजी) प्रतिकिलो रु ३४०, केरा (दर्जन) रु १६०, कागती प्रतिकिलो रु २८०, अनार प्रतिकिलो रु ३५०, अङ्गुर (हरियो) प्रतिकिलो रु २००, अङ्गुर (कालो) प्रतिकिलो रु २५०, भारतीय सुन्तला रु १४०, तरबुजा हरियो प्रतिकिलो रु ५०, मौसम प्रतिकिलो रु २००, जुनार प्रतिकिलो रु २००, भुइँकटहर प्रतिगोटा रु २००, काँक्रो (लोकल) प्रतिकिलो रु ७०, काँक्रो (हाइब्रिड) प्रतिकिलो रु ३०, रुख कटहर प्रतिकिलो रु ८०, नासपाती (चाइनिज) प्रतिकिलो रु २६०, मेवा (नेपाली) प्रतिकिलो रु ५०, मेवा (भारतीय) प्रतिकिलो रु १२०, अम्बा प्रतिकिलो रु १२०, उखु प्रतिगोटा रु ८०, स्ट्रबेरी (भुइँऐसेलु) प्रतिकिलो रु २५०, किबी प्रतिकिलो रु ४६०, आभोकाडो प्रतिकिलो रु ६४० निर्धारण गरिएको छ ।यसैगरी, अदुवा प्रतिकिलो रु १००, खुर्सानी सुकेको प्रतिकिलो रु ४२०, खुर्सानी हरियो प्रतिकिलो रु ९०, खुर्सानी हरियो (बुलेट) प्रतिकिलो रु ९०, खुर्सानी हरियो (माछे) प्रतिकिलो रु ५५, खुर्सानी हरियो (अकबरे) प्रतिकेजी रु ४००, भेडे खुर्सानी प्रतिकिलो रु १००, लसुन हरियो प्रतिकिलो रु १००, हरियो धनिया प्रतिकिलो रु १२०, लसुन सुकेको चाइनिज प्रतिकिलो रु ३२०, लसुन सुकेको नेपाली प्रतिकिलो रु ३००, ताजा माछा (रहु) प्रतिकिलो रु ३२०, ताजा माछा (बचुवा) प्रतिकिलो रु २६०, ताजा माछा (छडी) प्रतिकिलो रु २४०, रुख टमाटर प्रतिकिलो रु १६०, राजा च्याउ प्रतिकिलो रु ३०० र सिताके च्याउ प्रतिकिलो रु ८०० तोकेको छ । रासस",
      "link": "https://gorkhapatraonline.com/news/153940",
      "image": "https://gorkhapatraonline.com/storage/media/271378/conversions/adrhs-original-thumb.jpg"
    },
    {
      "slug": "153936",
      "title": "पर्यटक आकर्षणको केन्द्र सौराहा",
      "timestamp": 1746576000000,
      "source": "gp",
      "content": "कलासंस्कृति तथा पर्वतीय पर्यटनका लागि नेपाल विश्वकै प्रमुख आकर्षणको केन्द्रका रूपमा स्थापित छ ।",
      "longContent": "कलासंस्कृति तथा पर्वतीय पर्यटनका लागि नेपाल विश्वकै प्रमुख आकर्षणको केन्द्रका रूपमा स्थापित छ । विश्वको सर्वोच्च शिखर सगरमाथालगायत ८ हजारभन्दा अग्ला आठ र ६ हजारमाथिका एक हजार ३१० हिमालको आरोह गर्न बर्सेनि झन्डै डेढ लाख पर्यटक नेपाल आउने गर्छन् । विविध कलासंस्कृति र दैनिकजसो मनाइने विभिन्न जात्राको अवलोकन पर्यटकका लागि नेपाल बसाइ यसै अविस्मरणीय बन्ने गरेको छ । यससँगै पर्यटन प्रवर्धनमा नेपाल ‘वाइल्ड लाइफ टुरिजम’ कोसमेत हब बन्दै गएको छ । जसको उदाहरणका रूपमा सौराहालगायत देशका १२ वटा राष्ट्रिय वन्यजन्तु निकुञ्जमा पर्यटकको आकर्षण हेरे पुग्छ । सन् २०११ मा नेपालसहितका बाघ पाइने राष्ट्रका प्रमुखको रसियाको पिटर्सवर्गमा सम्मेलन भयो । तत्कालीन प्रधानमन्त्री माधवकुमार नेपालसहित विभिन्न देशका राष्ट्रप्रमुखले घोषणापत्रमै बाघको सङ्ख्या एक दशकमा तीन गुणा बनाउने प्रतिबद्धता गरे । अधिकांश मुलुक लक्ष्यमा अझै पुग्न नसकिरहेको अवस्थामा नेपालले भने तीन गुणाभन्दा बढीले बाघको वृद्धि गरी नयाँ रेकर्डसँगै विश्वको ध्यान आकर्षित गर्न सफल भएको छ । सन् २०११ मा नेपालमा १२१ को सङ्ख्यामा रहेको पाटेबाघ हाल बढेर ३५५ पुगेको छ । त्यस्तै सन् २००५ मा चार सयको सङ्ख्यामा रहेको एकसिङ्गे गैँडा हाल बढेर ७५२ वटा पुगेको छ । चितवन राष्ट्रिय निकुञ्जमा हात्ती ४५, चौँरीगाई ३८८, घडियाल गोही ६९४ छन् । स्तनधारी ७० प्रजातिका, चरा ५४६, सरीसृप र माछा १२० प्रजातिका छन् ।  अघिल्लो आर्थिक वर्षमा चितवन राष्ट्रिय निकुञ्जमा मात्र तीन लाख ६० हजार पर्यटक पुगेकामा चालु आवको नौ महिनामा एक लाख ८२ हजार पर्यटकले निकुञ्जको भ्रमण गरेका छन् । यस आवमा हालसम्म २३ अर्ब ६४ करोड ९९ लाख ९५ हजार नौ सय राजस्व सङ्कलन भएको छ । नेपाल पर्यटन बोर्डका कार्यकारी प्रमुख दीपकराज जोशी विविध संस्कृति तथा पर्वतीय पर्यटनसँगै नेपाल पर्यावरण तथा वाइल्ड लाइफ टुरिजमकोसमेत हब बन्दै गएको बताउनुहुन्छ ।जोशी भन्नुहुन्छ, “पर्यावरणीय विविधता, विभिन्न कलासंस्कृतिको प्रवर्धनसँगै इको टुरिजममा पनि हामीले विशेष ध्यान दिएका छौँ । विशेष गरी चितवन राष्ट्रिय निकुञ्जमा वन्यजन्तुको संरक्षणमा स्थानीयसहितको प्रयास र यसका परिणाम विश्वका लागि उदाहरणीय बनेका छन् ।” कार्यकारी प्रमुख जोशीले वन्यजन्तु संरक्षणमा नेपालले प्राप्त गरेको सफलताका कारण सौराहालगायतका क्षेत्रमा पर्यटनको सङ्ख्या उल्लेख्य वृद्धि भएको र नेपाल पर्यटन बोर्ड यसको थप प्रचारप्रसारमा जुटेको बताउनुहुन्छ ।  निकुञ्जमा रहेका दुर्लभ पाटेबाघ, एकसिङ्गे गैँडालगायतका जनावरको संरक्षणका लागि नेपाली सेना, चितवन राष्ट्रिय निकुञ्ज, मध्यवर्ती क्षेत्र व्यवस्थापन समितिलगायत सौराहाका पर्यटन व्यवसायी र स्थानीय निकायबिच प्रभावकारी समन्वय भइरहेको छ ।सेना, निकुञ्ज, मध्यवर्ती व्यवस्थापनले संयुक्त सुरक्षा संयन्त्र तयार पारी निर्धारित गस्ती, सवारी गस्तीको संयुक्त अनुगमन, सिसी क्यामरा तथा चोरीसिकारीको रेकर्ड राख्ने स्प्रे क्यामराबाट पनि अनुगमन गरिँदै आएको छ । निकुञ्ज भ्रमण गर्ने पर्यटकका सवारीको निगरानी गर्न भिटिआरएस जडान गरिएको छ । सौराहाका पर्यटन व्यवसायी बासुदेव ढुङ्गाना चितवन राष्ट्रिय निकुञ्जको सुरक्षा व्यवस्थापन, समन्वय विश्वका लागि नै उदाहरणीय रहेको बताउनुहुन्छ । कोभिड–१९ सङ्क्रमणपछि पर्यटन व्यवसाय पुरानै लयमा फर्किने प्रयासमा रहेको छ । सौराहा क्षेत्रमा पर्यटनको उच्च सम्भावना भएका कारण अन्तर्राष्ट्रिय प्रख्यात होटेलले सौराहामा शाखा खोल्न इच्छा देखाइरहेका छन् ।ढुङ्गाना भन्नुहुन्छ, “चितवन राष्ट्रिय निकुञ्ज संरक्षणमा अपनाइएको संयुक्त अभ्यास विश्वका लागि नै उदाहरणीय छ । शून्य चोरीसिकारीको अवस्थामा पुगेका कारण दुर्लभ वन्यजन्तुको सङ्ख्या उल्लेख्य वृद्धि हुँदा पर्यटन प्रवर्धनमा ठुलो टेवा पुगेको छ ।” बढ्दो बसाइँसराइका कारण तराई क्षेत्रका वनजङ्गलको अतिक्रमण रोकिएको छैन । निकुञ्ज सुरक्षार्थ आवश्यक प्रविधिसहितको जनशक्तिको साङ्गठानिक क्षमता अभिवृद्धि, पूर्वाधारको विकास, प्रभावकारी सूचनाको पहुँच विस्तारमा राज्यले समयमै ध्यान दिन नसके संरक्षित चोरी तस्करी फेरि बढ्ने पो हो कि भन्ने चिन्ता आमसरोकारवाला निकायमा छ । बदलिएको दृश्य प्रकृति संरक्षणमा नेपालले ५० वर्ष पूरा गरेको छ । जसको नेतृत्व नेपाली सेनाले गरिरहेको छ । यसबिचमा दुर्लभ वन्यजन्तुको संरक्षणमा ठुलो सफलता प्राप्त भएको छ । बाघको सुरक्षा, वासस्थान व्यवस्थापन र आहार प्रजातिको उपलब्धताका आधारमा चितवन राष्ट्रिय निकुञ्ज सन् २०१५ मा बाघ पाइने देशमध्ये पहिलो राष्ट्रिय निकुञ्जका रूपमा पुरस्कृत भयो । निकुञ्जमा सेनाको तैनाथीपछि बाघ, गैँडा, हात्ती, घडियाल गोही जस्ता दुर्लभ वन्यजन्तु चोरीसिकारी नियन्त्रण र वासस्थान विनाश रोकिँदा यी जनावर नेपालबाट लोप हुनबाट जोगिका छन् । चितवन राष्ट्रिय निकुञ्जका वरिष्ठ संरक्षण अधिकृत डा. गणेश पन्त बाघ, गैँडा, हात्ती, घडियाल गोही सोँस (डिल्फिन) लगायत वन्यजन्तु, पन्छी तथा जलचरको सङ्ख्या उल्लेख्य वृद्धि भएका कारण पर्यटनको आकर्षणको केन्द्र बनेको बताउनुहुन्छ ।पन्त भन्नुहुन्छ, “दुर्लभ मानिएका पाटेबाघ, एकसिङ्गे गैँडा, हात्तीलगायत जङ्गली जनावरको उल्लेख्य सङ्ख्या वृद्धिसँगै पर्यावरण संरक्षणमा ठुलो सफलता प्राप्त भएको छ । जसका कारण पर्यटन प्रवर्धनमा टेवा पुगेको छ ।” चितवन राष्ट्रिय निकुञ्जको सुरक्षार्थ नेपाली सेनाको नयाँ गोरख गण तैनाथ गरिएको छ । राष्ट्रिय निकुञ्जका दुर्लभ वन्यजन्तु तथा वनपैदावारको संरक्षण गर्न सेनाले २०६७ सालदेखि सञ्चालन गरेको ‘अपरेसन संरक्षण’ पछि पछिल्लो डेढ वर्षमा चोरीसिकारी पूर्ण नियन्त्रणमा आएको छ ।  चोरीसिकारी तथा तस्करी पूर्ण नियन्त्रणमा आउनुमा नेपाली सेनाको चुस्त सुरक्षा व्यवस्थापन, समस्याको पहिचान तथा प्रभावकारी समन्वय रहेको सरोकारवाला निकायको भनाइ छ । चितवन राष्ट्रिय निकुञ्ज मध्यवर्ती क्षेत्र व्यवस्थापन समितिका अध्यक्ष प्रकाश ढुङ्गाना नेपाली सेनाको कुशल सुरक्षा व्यवस्थापनका कारण वन्यजन्तुको चोरीसिकारी पूर्ण नियन्त्रण अर्थात् जिरो पोचिङ्को अवस्थामा पुगेको बताउनुहुन्छ ।",
      "link": "https://gorkhapatraonline.com/news/153936",
      "image": "https://gorkhapatraonline.com/storage/media/271368/conversions/chitwan-jungle-original-thumb.jpg"
    },
    {
      "slug": "153932",
      "title": "आन्तरिक रोजगारीसँगै सामाजिक सुरक्षा",
      "timestamp": 1746576000000,
      "source": "gp",
      "content": "नेपालमा श्रम र रोजगारीलाई प्रभावकारी तरिकाले व्यवस्थापन गर्ने प्रयास गरिँदै छ ।",
      "longContent": "नेपालमा श्रम र रोजगारीलाई प्रभावकारी तरिकाले व्यवस्थापन गर्ने प्रयास गरिँदै छ । हाल श्रमिक उत्पादन र परिचालन गर्ने श्रमशक्तिको विकास एवं व्यवस्थापन एकीकृत रूपमा हुन सकेको छैन । व्यवस्थित मर्यादित श्रमसहितको आन्तरिक रोजगारी सुनिश्चित र सुरक्षित तथा भरपर्दो वैदेशिक रोजगारीको व्यवस्थापन अहिलेको आवश्यकता हो । यसका लागि सम्बद्ध नीति तथा कानुनमा समसामयिक परिमार्जन गर्ने र नयाँ नीति कार्यव्रmमलाई अगाडि बढाउनुपर्ने देखिन्छ । सबैले रोजगारी पाउने अवस्था नभएसम्म प्रतिव्यक्ति आय बढाउन नसकिने भएकाले संविधानले ग्यारेन्टी गरेको रोजगारीको हकलाई मूर्त रूप प्रदान गर्नु पर्छ । यसका लागि रोजगारी व्यवस्थापनमा प्रविधिको प्रयोगलाई बढावा दिनु पर्छ । यसले श्रम बजारका केही असहजतालाई सहजीकरण गर्ने छ । रोजगारीलाई सुरक्षित, व्यवस्थित, नियमित र मर्यादित बनाउने तथा सिपयुक्त जनशक्तिको विकास गरी रोजगारी र स्वरोजगारी प्रवर्धन गर्दै उत्पादन र उत्पादकत्व अभिवृद्धि गर्ने कार्य श्रम, रोजगार तथा सामाजिक सुरक्षा मन्त्रालयबाट हुँदै आएको छ । मन्त्रालयले आन्तरिक रोजगारी प्रवर्धन, वैदेशिक रोजगारी व्यवस्थापन, सिप विकास तथा तालिम, श्रम सम्बन्ध तथा व्यवसायजन्य सुरक्षा र योगदानमा आधारित सामाजिक सुरक्षाका क्षेत्रमा राष्ट्रिय नीति, कानुन, मापदण्ड, योजना र कार्यक्रमको तर्जुमा, कार्यान्वयन र व्यवस्थापन गर्दै आएको छ । रोजगारीको विकल्पमा वैदेशिक रोजगारीपछिल्लो डेढ दशकको तथ्याङ्क हेर्ने हो भने वैदेशिक रोजगारी पहिलो रोजाइ बनेको छ । स्वदेशमा पर्याप्त रोजगारीका अवसर नहुँदा वैदेशिक रोजगारीमा जानेको सङ्ख्या बढ्दो छ । यसका कारण यस क्षेत्रमा बेथितिका चाङ छन् । यसको नियन्त्रणका लागि धेरै काम गर्नु पर्छ । वैदेशिक रोजगारीका लागि श्रम अनुमति र पुनः श्रम स्वीकृतिलगायत सेवालाई अनलाइन बनाइए पनि यसलाई पूर्ण रूपमा व्यवस्थित गर्न सकिएको छैन । अर्कातिर नेपालीका मुख्य श्रम गन्तव्य देशसँग श्रम सम्झौता र नवीकरण समयमा हुन सकेको छैन । रोजगारीको खोजीमा नेपाली १६८ देशमा पुगेकामा हालसम्म १० वटा देशसँग मात्रै श्रम सम्झौता र समझदारी भएको छ । तीमध्ये पनि धेरै देशसँग श्रम नवीकरणमा ढिला भइरहेको छ । वैदेशिक रोजगारी बाध्यता भएकाले यसलाई व्यवस्थित र प्रतिफलदायी बनाउन विद्यमान श्रम सम्झौताको पुनरवलोकन गर्नुका साथै नयाँ र आकर्षक गन्तव्य देशमा उपलब्ध रोजगारी पहिचान र उपयोग गर्नुको विकल्प छैन । त्यसो त चालु आव २०८१/८२ को १० महिनामा ६८ हजार १६० महिलासहित छ लाख सात हजार ८७८ जना श्रम स्वीकृति लिएर विदेश गएका छन् । अर्थतन्त्रमा गरेको योगदानको कदर गरी गन्तव्य देशले पनि हाम्रा श्रमिक नागरिक र उनीहरूको श्रमको सम्मान गर्न जरुरी छ । वैदेशिक रोजगारीमा रहेकालाई सामाजिक सुरक्षा कोषमा आबद्ध गरिएको सुरुवात प्रशंसनीय छ । वैदेशिक रोजगारीबाट फर्किएका व्यक्तिको सिप, पुँजी र प्रविधि उपयोग गरी आन्तरिक रोजगारी अभिवृद्धि गर्न उद्यमशीलताउन्मुख पुनः एकीकरण कार्यक्रम सञ्चालन गरिएको छ । यसमा स्विट्जरल्यान्ड, दक्षिण कोरिया जस्ता विदेशी दाता पनि जुटेका छन् । यसलाई निरन्तरता दिएर आन्तरिक उत्पादन र रोजगारी सिर्जना गरी उपलब्धिमूलक बनाउनु पर्छ । श्रम कूटनीतिको पहलअन्तर्राष्ट्रिय श्रम बजारमा रहेका दक्ष रोजगारीका अवसरको पहिचान गरी वैदेशिक रोजगारीलाई अधिकतम प्रतिफलयुक्त बनाउने प्रयास भइरहेको छ । वैदेशिक रोजगारीबाट प्राप्त पुँजी, ज्ञान, सिप, प्रविधि र अनुभवको सदुपयोग गर्नेतर्फ केही काम हुन थालेका छन् । वैदेशिक रोजगारीमा जान चाहने र रहेका नेपाली महिलाको सुरक्षा र सम्मानको प्रत्याभूति गर्ने र वैदेशिक रोजगारीमा श्रम कूटनीतिको प्रभावकारिता अभिवृद्धि गर्ने काममा सरकार क्रियाशील छ । वैदेशिक रोजगारीलाई सुरक्षित, मर्यादित र भरपर्दो बनाउने उद्देश्यले सञ्चालित सुरक्षित आप्रवासन परियोजना अन्तर्गत चार लाख ५९ हजार ४८० जनालाई वैदेशिक रोजगारीसम्बन्धी सूचना, तीन हजार ८३८ जनालाई मनोसामाजिक परामर्श सेवा र २६ हजार ४३३ जनालाई वित्तीय साक्षरता तालिम प्रदान गरिएको छ । आन्तरिक रोजगारीमा पहलआन्तरिक रोजगारी प्रवर्धनमा भएका काम न्यूनतम रोजगारीको प्रत्याभूति गर्न र उत्पादनशील रोजगारीको प्रवर्धन तथा विस्तारमार्फत आन्तरिक रोजगार व्यवस्थापनलाई प्रभावकारी बनाउन सरकार लागिपरेको छ । प्रधानमन्त्री रोजगार कार्यक्रम विगत सात वर्षदेखि कार्यान्वयनमा छ । आन्तरिक रोजगारीको अन्तिम विकल्पका रूपमा योभन्दा उत्तम विकल्प कसैले पस्किन सकेको देखिँदैन । भारतले पनि १६ वर्षदेखि यस्तै कार्यक्रममार्फत गरिबी र सामाजिक सुरक्षालाई जोडेको छ । प्रधानमन्त्री रोजगार कार्यक्रमलाई तिनै तहका सरकारको अपनत्व हुने गरी कार्यक्रमको ढाँचामा पुनर्संरचना गरी कार्यान्वयनमा ल्याइएको छ । यस कार्यक्रम अन्तर्गत चालु आर्थिक वर्षको २०८१ चैत मसान्तसम्म सात हजार ३०८ जना सूचीकृत बेरोजगारले न्यूनतम ६५ दिनको रोजगारी प्राप्त गरेका छन् भने ४५७ स्थानीय तहमा बजेट, तालिम सञ्चालनसम्बन्धी मार्गदर्शनलगायतका आवश्यक विवरण पठाएको मन्त्रालयले जनाएको छ । मन्त्रालयका अनुसार देशभरका ७५३ पालिकामध्ये ३८७ पालिकाबाट सेवाप्रदायक छनोटका लागि सूचना प्रकाशन भएकामा ६२ स्थानीय तहले विभिन्न क्षेत्रमा ५० दिने तालिम सम्पन्न गरी दुई हजार ४८० जना सूचीकृत बेरोजगार लाभान्वित भएका छन् । रोजगार सेवा केन्द्रमा कार्यरत दुई हजार २५९ कर्मचारी र ६० हजार श्रमिक गरी जम्मा ६२ हजार २५९ जनाको राष्ट्रिय बिमा कम्पनीसँग कार्यस्थल सुरक्षा बिमा गरी सामाजिक सुरक्षाको प्रत्याभूति गरिएको छ । आन्तरिक रोजगार दशक घोषणा श्रम मन्त्रालयले आन्तरिक रोजगार दशक घोषणा गरेको छ । तीन तहका सरकार, निजी क्षेत्र, श्रमिक र विकास साझेदारसमेतको सहभागितामा गत फागुनमा २०८२/८३ देखि २०९१/९२ लाई आन्तरिक रोजगारी दशक घोषणा गरिएको हो । यो घोषणासँगै रणनीति तथा कार्यढाँचा निर्माणले नीतिगत मार्गदर्शन प्राप्त भई आन्तरिक रोजगारी प्रवर्धन अभियानले निरन्तरता पाउने विश्वास गरिएको छ । राष्ट्रिय रोजगार व्यवस्थापन सूचना प्रणाली नेमिस (एमइएमआइएस) का केही मोड्युल/विशेषतालाई श्रम संसार प्रणालीमा विकास गर्न विकास साझेदार संस्थासँग सहकार्य भइरहेको छ । नेपालमा सामाजिक सुरक्षा नेपालमा सर्वप्रथम १९९१ सालतिर प्रथम विश्वयुद्धबाट फर्केका घाइते नेपाली सैनिकलाई आर्थिक सहयोग उपलब्ध गराउन सैनिक द्रव्य कोषबाट सुरु भएको कल्याणकारी भुक्तानीको अवधारणाबमोजिम १९९८ सालमा तत्कालीन प्रधानमन्त्री जुद्धशमशेरले सैन्य पेन्सनका रूपमा सैनिक द्रव्य कोष स्थापना गरेका थिए । यस्तै १९९९ सालदेखि निजामती कर्मचारीको निवृत्तिभरण कोष जस्ता सेवाबाट अवकाशपछिका सामाजिक सुरक्षा कार्यक्रम सञ्चालनमा आए । २०५२ सालबाट आरम्भ गरिएको नगद वितरणमा आधारित सामाजिक सुरक्षा भत्ता कार्य हुन् । यस्तै २०६६ सालमा सामाजिक सुरक्षा करको प्रारम्भ र २०६७ सालमा सामाजिक सुरक्षा कोषको स्थापना गरियो । त्यसै गरी २०७४ सालमा योगदानमा आधारित सामाजिक सुरक्षा कार्यक्रमसहित सामाजिक संरक्षणका काम हुँदै आएका छन् । योगदानमा आधारित सामाजिक सुरक्षा योजना युवावस्था हुँदा गरेको कामको केही प्रतिशत रकम बिरामी, घाइते अवस्था, गर्भावस्था, वृद्धावस्था वा अन्य कुनै कारणले काम गर्न, जीविकाका लागि कमाउन नसक्ने गरी अशक्त अवस्थामा पाइने रकम हो । अन्तर्राष्ट्रिय सामाजिक सुरक्षा सङ्गठनका अनुसार हाल संसारको कुल जनसङ्ख्याको ५० प्रतिशत हिस्सा कुनै न कुनै किसिमको सामाजिक सुरक्षामा आबद्ध छ । २० प्रतिशत जनसङ्ख्याले मात्र पर्याप्त सामाजिक सुरक्षा सुविधा उपभोग गर्न पाएका छन् । अन्तर्राष्ट्रिय मानव अधिकार घोषणापत्रको धारा २२ र २५ ले सामाजिक सुरक्षालाई मानव अधिकारका रूपमा मान्यता दिएका छन् ।आधारभूत सुविधाका लागि सहयोग वञ्चित तथा सीमान्तकृत वर्गको आर्थिक, सामाजिक कल्याण गर्नु, सरकार र नागरिकबिच सुसम्बन्ध कायम गराउनु, मानव अधिकारको विश्वव्यापी घोषणापत्रका विषयलाई मूर्त रूप प्रदान गर्नु सामाजिक सुरक्षाको उद्देश्यभित्र पर्छन् । यसबाहेक मौलिक हक तथा मानव अधिकारप्रतिको दायित्व पूरा गर्नु, लक्षित वर्गका सुनिश्चित भविष्यको प्रत्याभूति गर्नु, विपन्न र गरिबका लागि न्यूनतम आय सुनिश्चित गर्ने कुरालाई पनि यसभित्र समेटिएको छ । सामाजिक सुरक्षा योजनासामाजिक सुरक्षा योजना भनेको सञ्चय कोष वा बचत कोष जस्तो होइन । एउटा व्यक्तिले गरेको लगानी कोषमा जम्मा हुन्छ र पेन्सन आउँछ । अर्को बिमा प्रणाली जस्तो हो, सबै बेलामा त्यसको प्रतिफल पाउँछु भन्ने हुँदैन । अहिले यसमा ३१ प्रतिशत रकम भनिएको छ । ३१ प्रतिशतभित्र कसैले थप भार बेहोर्न पर्दैन । सञ्चय कोषमा अहिले जसरी गएको छ, त्यसरी नै जान्छ । रोजगारदाताको एक पैसा पनि थप हुँदैन र श्रमिकको पनि थपिँदैन । रोजगारदाताको २० प्रतिशत र श्रमिकको १० प्रतिशत रकम यथावत् हुन्छ । त्यसमा अहिले तिरेको एक प्रतिशत कर अब सुरक्षा कोषमै थपिन्छ । कुनै पनि श्रमिक आफ्नो सेवा अवधिभर उपचारलगायतका सेवा सुविधा र सेवापछि पेन्सनको हकदार बन्ने कार्यक्रम हो यो । २०७५ मङ्सिरदेखि सुरु भएको यो कार्यक्रममा हालसम्म २१ लाख ८९ हजार २७७ जनाले कोषमा योगदान गरिसकेका छन् । तिनमा सबैभन्दा धेरै वैदेशिक रोजगारीमा जाने १६ लाख नौ हजार ५१२ जना रहेका छन् । योगदानकर्ता र रोजगारदाताबाट हालसम्म करिब ८० अर्ब रुपियाँ कोषमा सङ्कलन भएको छ; जसमा योगदान गरेकामध्येबाट बिरामी, घाइते, गर्भावस्था, वृद्धावस्था योजना अन्तर्गत छ लाख ६० हजार २९४ जनाले १४ अर्ब २९ करोड रुपियाँ भुक्तानी लिएका कोषले जनाएको छ । श्रम, रोजगारी र सामाजिक सुरक्षणलाई विशेष महत्व दिनु अहिलेको आवश्यकता हो । यी क्षेत्रमा निरन्तर सुधार नगरी काम गर्ने वातावरण बन्दैन । काम नगरी उत्पादन हुँदैन र उत्पादन नगरी देशको अर्थतन्त्रको आकार पनि बढाउन सकिँदैन । कुनै बेलाको मानव स्रोतको उचित व्यवस्थापन गरेमा नेपालले पनि आर्थिक विकासमा फड्को मार्ने निश्चित छ । यसका लागि सरकारी र निजी क्षेत्रबाट थप लगानी बढाउन जरुरी छ ।   श्रमिकलाई वैध बनाउन सुरु गरेका छौँ शरतसिंह भण्डारी मन्त्री – श्रम, रोजगार तथा सामाजिक सुरक्षायोगदानमा आधारित सामाजिक सुरक्षा कोषलाई विस्तार गर्ने कार्यलाई प्राथमिकतामा राखेका छौँ । सरकारको अस्थायी, करार र ज्यालादारी कर्मचारीलाई कोषको योजनामा समेट्न यसअघि नेपाल राजपत्रमा सूचना प्रकाशित गरिसकिएको छ । यसको कार्यान्वयनका लागि सरकारको आगामी आर्थिक वर्ष २०८२/८३ को नीति तथा कार्यक्रममा समेटेका छौँ । सङ्घीय, प्रदेश र स्थानीय सरकारको सहयोगदानमा अनौपचारिक क्षेत्रका श्रमिकलाई योगदानमा आधारित सामाजिक सुरक्षा कोषमा आबद्ध गराइने छ । कोषले हालसम्म देशभरका दुई सयभन्दा बढी पालिकासँग अनौपचारिक श्रमिक कोषमा आबद्ध गराउने गरी सम्झौता गरिसकेको छ । कतिपय पालिकाले पालिकाको सहयोगदानमा अनौपचारिक क्षेत्रका केही निश्चित श्रमिकलाई कोषको योजनामा आबद्ध गराउन थालेका छन् । तिनै तहका सरकारको सहयोगदान भएमा अनौपचारिक क्षेत्रका धेरै श्रमिकलाई कोषको योजनामा समेट्न सकिने भएकाले सोही अनुसार योजना अगाडि सारेका छौँ । नेपालीका लागि रोजगारीको प्रमुख आधार वैदेशिक रोजगारी हो । वैदेशिक रोजगारीमा जानेको सङ्ख्या बढेसँगै समस्या पनि वृद्धि भएका छन् । वैदेशिक रोजगारी मृत्युकुण्ड बन्न थालेको छ । यसको नियन्त्रण गर्नका लागि स्वास्थ्य परीक्षणलाई व्यवस्थित गर्न लागिएको छ । वैदेशिक रोजगारीमा जानेको स्वास्थ्य सेवालाई ‘डिजिटलाइजेसन’ प्रणालीमा लगेर यसमा भएको अनियमितता अन्त्य गर्ने काम भइरहेको छ । यस अन्तर्गत श्रमिक वैदेशिक रोजगारीमा गएर फर्किंदासम्मको अवस्था बुझ्न सकिने प्रणाली विकास गर्न लागेका छौँ । यस प्रणालीले स्वास्थ्य परीक्षण गर्ने संस्थालाई जवाफदेही गराउने हुँदा श्रमिकको विदेशमा मृत्यु भए त्यसको कारण पत्ता लाग्छ । कानुनमा विविध कारणले अवैध मानिएका तर श्रम गन्तव्य देशमा वैध भएर काम गरेका श्रमिकलाई वैध बनाउन सुरु गरेका छौँ । श्रम गन्तव्य देशमा वैधानिक हिसाबले काम गरेका श्रमिकलाई हामीले अवैध बनाएर बर्सौंसम्म परिवारविमुख बनाउनु हुँदैन भनेर हाललाई खाडी र मलेसियामा रहेका यस्ता श्रमिकलाई वैध बनाउन सुरु गरेका हौँ । ओमनमा गएको फागुनमै अवैध भनिएका श्रमिकलाई वैध बनाउने गरी श्रम स्वीकृति वा नवीकरण गर्न थालेका छौँ । नेपालको श्रम ऐन अनुसार श्रम प्रणालीमा जोडिएपछि ऐन अनुसार पाउने सुविधा प्राप्त गर्न सहज हुन्छ । यसमा सन् २०२४ सेप्टेम्बरसम्म गएका श्रमिकलाई समेट्न सकिने व्यवस्था गरेका छौँ । यसै गरी सबै स्थानीय तह र श्रमिकसँग ‘मोबाइल एप्लिकेसन’ मार्फत पहुँच विस्तार गर्ने गरी श्रम संसार पोर्टल आरम्भ गरेका छौँ । सरकारले घोषणा गरेको ‘आन्तरिक रोजगार प्रवर्धन दशक’ लाई प्रभावकारी कार्यान्वयन गर्न पोर्टलले श्रम बजार सूचना प्रणालीमा सहयोग गर्ने छ । यो श्रम बजारसम्बन्धी सूचना प्रणाली श्रम मन्त्रालयले निर्माण गरेको आधिकारिक सूचना प्रवाह गर्ने एउटा सामाजिक सञ्जाल हो । यसमा तिनै तहका सरकार, रोजगार खोजकर्ता, रोजगारदाता, तालिमप्रदायक, स्वरोजगार तथा श्रम बजारका अन्य सरोकार भएका निकायसमेत आबद्ध रहने भएकाले श्रम बजारसँग सम्बन्धित सम्पूर्ण सूचना तथा जानकारी प्राप्त गर्न सकिने छ । पोर्टलले रोजगारी खोज्ने र रोजगारी दिनेलाई जोड्न पुलको काम गर्ने छ । राष्ट्रिय व्यावसायिक प्रशिक्षण प्रतिष्ठानले छ महिनासम्मका सिप र तालिम सञ्चालनको कार्यक्रम तय गरेको छ । यसका लागि निजी क्षेत्रलाई आवश्यक पर्ने जनशक्ति उत्पादन गर्न पाठ्यक्रम निर्माण गरिने र सोही अनुसार तालिम उपलब्ध गराइने छ । सरकारले बाध्यात्मक वैदेशिक रोजगारीलाई अन्त्य गर्न आन्तरिक रोजगारी दशक घोषणा गरेको छ । त्यस कार्यक्रमलाई नीति तथा कार्यक्रममा समावेश गरेर युवालाई उद्यमशीलता र रोजगारीमा जोड्दै लाने तयारी गरिएको छ । त्यसैले पनि यी कामलाई सहज रूपमा अगाडि बढाउन ऐन कानुन नियम संशोधन गरेर समयसापेक्ष बनाउने काममा लागेका छौँ ।",
      "link": "https://gorkhapatraonline.com/news/153932",
      "image": "https://gorkhapatraonline.com/storage/media/271362/conversions/tia-original-thumb.jpg"
    },
    {
      "slug": "153908",
      "title": "प्रसारण लाइन विवाद समाधान गर्न निर्देशन",
      "timestamp": 1746576000000,
      "source": "gp",
      "content": "ऊर्जा, जलस्रोत तथा सिँचाइमन्त्री दीपक खड्काले कोहलपुर–सुर्खेत १३२ केभी प्रसारण लाइन अन्तर्गत बाँकेको बानियाँभार क्षेत्रमा देखिएको विवाद समाधान गर्न निर्देशन दिनुभएको छ ।",
      "longContent": "गोरखापत्र समाचारदाताकाठमाडौँ, वैशाख २४ गते । ऊर्जा, जलस्रोत तथा सिँचाइमन्त्री दीपक खड्काले कोहलपुर–सुर्खेत १३२ केभी प्रसारण लाइन अन्तर्गत बाँकेको बानियाँभार क्षेत्रमा देखिएको विवाद समाधान गर्न निर्देशन दिनुभएको छ ।मन्त्री खड्काले मङ्गलबार आयोजना प्रमुख रविकुमार चौधरीलाई मन्त्रालयमा बोलाएर आयोजना विस्तारका क्रममा उक्त क्षेत्रमा देखिएको समस्या तत्काल समाधान गर्न निर्देशन दिनुभएको हो । बाँकेको बैजनाथ गाउँपालिका–४ बानियाँभार क्षेत्रमा स्थानीयको अवरोधका कारण तीन विद्युत् टावर निर्माण हुन नसकेपछि आयोजना निर्माणका क्रममा भइरहेको ढिलाइबारेमा मन्त्री खड्काले चासो राख्नुभएको हो । “स्थानीयवासीले राखेका मागलाई उचित सम्बोधन गरेर आयोजनालाई तत्काल अगाडि बढाउनूहोस्,” मन्त्री खड्काले भन्नुभयो । उहाँले आयोजनाभित्र परेका घरलाई उचित क्षतिपूर्ति दिँदा पीडितको पुनर्बासको सुनिश्चित गर्नसमेत निर्देशन दिनुभयो ।भेटमा आयोजना प्रमुख चौधरीले स्थानीयवासीको अवरोधका कारण आयोजना अगाडि बढाउन नसकिएको मन्त्रीसमक्ष जानकारी गराउनुभयो । उक्त क्षेत्रमा तीन वटा विद्युत् टावर बन्न बाँकी रहेको उहाँको भनाइ थियो । २०७७ भदौमा सम्झौता भई दुई वर्षभित्र प्रसारण लाइनको निर्माण, डिजाइन, परीक्षण, वितरणदेखि प्लान्ट खरिदसम्मका काम गरिसक्नुपर्ने सम्झौता भए पनि स्थानीय अवरोधका कारण उक्त काम ढिलाइ भएको थियो । तल्लो मोदी–नयाँ मोदीमा निर्माण सुरुराससका अनुसार ऊर्जा नदीका रूपमा विकास भएको यहाँको मोदी खोलामा उत्पादित जलविद्युत्लाई एकीकृत रूपमा राष्ट्रिय प्रसारण लाइनमा जोड्ने उद्देश्यले तल्लो मोदी–नयाँ मोदी प्रसारण लाइन निर्माण सुरु गरिएको छ । कुस्मा नगरपालिका–७, खरेहादेखि मोदी गाउँपालिका–२, देउपुरमा रहेको नयाँ मोदी प्रसारण लाइनको स्टेसनसम्म नयाँ प्रसारण लाइन निर्माण सुरु गरिएको हो । प्रसारण लाइनका लागि हाल जग्गा अधिग्रहण भइरहेको छ । नेपाल विद्युत् प्राधिकरणले निर्माण गर्न लागेको कुस्मा तल्लो मोदी–नयाँ मोदी प्रसारण लाइन आयोजनाका लागि पहिलो चरणमा रु. एक करोड बराबरको जग्गा अधिग्रहण भइसकेको अयोजना प्रमुख रोशन अग्रवालले जानकारी दिनुभयो । आयोजना प्रमुख अग्रवालका अनुसार यो प्रसारण लाइन करिब साढे आठ किलोमिटर लम्बाइको हुने छ । तल्लो मोदीदेखि नयाँ मोदी सबस्टेसनसम्मको प्रसारण लाइन करिब सात/आठ महिनाअघि निर्माण भइसक्नुपर्ने थियो, जग्गा अधिग्रहणकै कारण ढिला भएको उहाँले बताउनुभयो । सम्झौता मिति अझै बाँकी भए पनि यो काम पूरा गर्न डेढ वर्ष लाग्न सक्ने अग्रवालको भनाइ छ । कुस्मादेखि नयाँ मोदीसम्म प्रसारण लाइनले जोडेपछि विद्युत् व्यवस्थापनका लागि रिङ लाइन निर्माण हुने भएको छ । अहिले कुस्माबाट बुटवल हुँदै भरतपुर, दमौली, लेखनाथ, लाहाचोक हुँदै न्यु मोदीमा आएकामा अब यो न्यु मोदी र कुस्मा जोडियो भने प्रसारण लाइनको सर्कल बन्ने आयोजना प्रमुख अग्रवालले बताउनुभयो । उहाँका अनुसार यो सर्कल बनेपछि कुनै एक ठाउँमा सिस्टम फेल भए पनि विद्युत्को आपूर्ति दुरुस्तै रहन्छ ।यो प्रसारण लाइन १३२ केभी डबल सर्किट रहेको अग्रवालले जानकारी दिनुभयो । आयोजनाको काम सम्पन्न गर्न ३५ करोड रुपियाँमा ठेक्का सम्झौता भएको भए पनि जग्गा व्यवस्थापनसहितका अन्य काम गर्दा करिब रु. ५० करोड खर्च लाग्ने अनुमान गरिएको छ । १३२ केभी प्रसारण लाइन आयोजनाको टावर फाउन्डेसन निर्माणका लागि विभिन्न २६ वटा कित्ता जग्गा अधिग्रहण गरी रु. एक करोड पाँच लाख मुआब्जा वितरण गर्न लागिएको प्रमुख जिल्ला अधिकारी हरिप्रसाद घिमिरेले जानकारी दिनुभयो । अधिग्रहण गरिएका जग्गाको मुआब्जा निर्धारण भएकाले रकम बुझ्न आउन जिल्ला प्रशासन कार्यालयले जग्गाधनीलाई सूचना जारी गरेको छ । प्रसारण लाइनका टावर निर्माणका लागि पहिलो चरणमा मोदी गाउँपालिका–५ बाजुङ तथा कुस्मा नगरपालिका–३, दुर्लुङ, कुस्मा नगरपालिका–७, खरेहा तथा वडा नं ८ चुवामा अधिग्रहण गरिने जग्गाको मुआब्जा दिन लागिएको हो । मुआब्जा प्राप्त गर्नेलाई मुआब्जा बुझ्न आह्वान गरिएको प्रजिअ घिमिरेले बताउनुभयो । पर्वतको मोदीखोलाबाट हाल चार वटा विद्युत् आयोजनामार्फत करिब ७४ मेगावाट विद्युत् उत्पादन भइरहेको छ भने केही आयोजना निर्माण हुने चरणमा छन् ।",
      "link": "https://gorkhapatraonline.com/news/153908",
      "image": "https://gorkhapatraonline.com/storage/media/271323/conversions/dipak-Khadka-original-thumb.jpg"
    },
    {
      "slug": "153907",
      "title": "ओमानमा आप्रवासी श्रमिकलाई आममाफी",
      "timestamp": 1746576000000,
      "source": "gp",
      "content": "ओमानले भिसाको अवधि सकिएर कानुनी हैसियत गुमाई ओमानमै बसिरहेका आप्रवासी श्रमिकलाई तीन महिनाभित्र स्वदेश फर्किन सक्ने गरी आममाफीको घोषणा गरेको छ ।",
      "longContent": "गोरखापत्र समाचारदाता काठमाडौँ, वैशाख २४ गते । ओमानले भिसाको अवधि सकिएर कानुनी हैसियत गुमाई ओमानमै बसिरहेका आप्रवासी श्रमिकलाई तीन महिनाभित्र स्वदेश फर्किन सक्ने गरी आममाफीको घोषणा गरेको छ । ओमानस्थित नेपाली दूतावासका अनुसार ओमानको मानव संसाधन मन्त्रालयले ओमानमा कागजातविहीन भएर बसिरहेकालाई जरिबाना नतिरी स्वदेश फर्किनका लागि तीन महिनाको समय दिएको हो । ओमानमा कागजातविहीन भएर बसेका नेपाली श्रमिकका लागि महत्वपूर्ण अवसर भएकाले तीन महिनाभित्र स्वदेश फर्किनेका लागि जरिबाना शुल्क पूर्ण रूपमा आममाफीमा बढीभन्दा बढी उपयोग गर्न ओमानमा रहेको नेपाली दूतावासले जनाएको छ । नेपाली दूतावासले विज्ञप्तिमार्फत ओमान सरकारले उपलब्ध गराएको यो अवसरको सुदपयोग गर्न र त्यसरी कागजातविहीन भएर बसिरहेकालाई स्वदेश फर्किन आग्रह गरेको छ । विज्ञप्तिमा भनिएको छ, “ओमान सरकारले यो योजना २०२५ जुलाई ३१ मा अन्त्य हुने जनाएकाले समयभित्रै अवसरको उपयोग गर्न सूचित गरिन्छ ।”स्वदेश फिर्ती प्रक्रियाका लागि नेपाली दूतावासले सहजीकरण गर्ने भएको छ । यसका लागि दूतावासले स्वयंसेवी नियुक्त गरेको छ । ओमानमा करिब २२ हजार नेपाली कार्यरत छन् जसमध्ये १० हजार महिला छन् । नेपाली दूतावासका अनुसार भिसाविहीन नेपालीको सङ्ख्या यकिन गरिएको छैन । पछिल्लो समय भ्रमण भिसामार्फत घरेलु श्रमिकका रूपमा ओमान पुगेका नेपाली महिला श्रमिक भिसाविहीन भएर बस्ने गरेको दूतावासले जनाएको हो ।",
      "link": "https://gorkhapatraonline.com/news/153907",
      "image": "https://gorkhapatraonline.com/storage/media/271322/conversions/Oman_final_jIn0mlq4rT-original-thumb.jpg"
    },
    {
      "slug": "153906",
      "title": "लुम्बिनी प्रदेशको बजेटको आकार घट्ने",
      "timestamp": 1746576000000,
      "source": "gp",
      "content": "लुम्बिनी प्रदेश सरकारले आगामी आर्थिक वर्षमा ल्याउने बजेटको आकार विगतको भन्दा घटेर आउने भएको छ ।",
      "longContent": "बुटवल समाचारदाताबुटवल, वैशाख २४ गते । लुम्बिनी प्रदेश सरकारले आगामी आर्थिक वर्षमा ल्याउने बजेटको आकार विगतको भन्दा घटेर आउने भएको छ । चालु आव २०८१/८२ का लागि ३८ अर्ब ९७ करोड रुपियाँको बजेट ल्याएको प्रदेशले आगामी वर्ष २० प्रतिशतसम्म घटाएर बजेट ल्याउने विषयमा गृहकार्य सुरु गरेको छ ।लुम्बिनी प्रदेशका मुख्यमन्त्री चेतनारायण आचार्यले ३० देखि ३३ अर्बभन्दा माथि बजेट नबढाउने गरी नयाँ बजेट बनाउन आर्थिक योजना मन्त्रालय र प्रदेश योजना आयोगलाई निर्देशन दिइसक्नुभएको छ । सङ्घीय सरकारले आगामी आवमा बजेटको सिलिङ घटाउन भनेपछि त्यसलाई ख्याल गरी बजेट लेखनपूर्व नै मुख्यमन्त्री आचार्यले कार्यान्वयनमा समस्या नपर्ने बजेट निर्माण गर्न निर्देशन दिनुभएको हो । लुम्बिनी प्रदेश योजना आयोगका सदस्य भुवन चौधरीले टुक्रे कार्यक्रम धेरै हुँदा बजेट कार्यान्वयनमा समस्या देखिएको भन्दै मुख्यमन्त्रीले घाटा बजेट नल्याउन निर्देशन दिएकाले सोही अनुसार बजेट निर्माणको तयारीमा जुटेको बताउनुभयो । प्रदेशको आन्तरिक स्रोत वृद्धि हुन नसकेको अवस्थामा आव २०८२/८३ मा यथार्थपरक, चुस्त र सानो आकारको बजेट निर्माणमा आफूहरू जुटेको चौधरीको भनाइ छ । उहाँले ३० लाखभन्दा कमका योजनालाई प्राथमिकता नदिने गरी बजेट बनाउनका लागि मोटामोटी सहमति बनेको बताउनुभयो । सदस्य चौधरीले प्रदेश सरकारले बजेटअघि नीति तथा कार्यक्रम प्रस्तुत गर्ने भएकाले अहिले त्यसको तयारीमा जुटेको बताउनुभयो । उहाँले यस वर्षको नीति तथा कार्यक्रममा पनि गत वर्षको जस्तै कृषि, उद्योग र पर्यटन क्षेत्रलाई नै प्राथमिकता दिने गरी आफूहरू तयारीमा जुटेको बताउनुभयो ।प्रदेश योजना आयोगका अर्का सदस्य डा. सुदनकुमार वलीले आउँदो वर्ष विगतको वर्षभन्दा कम आकारको बजेट आउने बताउनुभयो । चालु आवमा धेरै साना टुक्रे योजना हुँदा कार्यान्वयनमा समस्या देखिएको भन्दै उहाँले बजेटको आकार घटाएर भए पनि ठुला योजनालाई प्राथमिकीकरण गरेर नयाँ बजेट आउने बताउनुभयो । उहाँले प्रदेशको आम्दानीको स्रोत वृद्धि हुन नसकेको र अहिले पनि सङ्घीय सरकारले पठाउने बजेटमै निर्भर हुनुपर्ने भएकाले आगामी आवको बजेट कार्यान्वयन हुने गरी आउने बताउनुभयो । कम्तीमा ३० अर्ब र बढीमा ३३ अर्बभन्दा माथिको बजेट नआउने गरी प्रदेशमा बजेटको तयारी गर्ने आर्थिक योजना मन्त्रालयको योजना छ ।",
      "link": "https://gorkhapatraonline.com/news/153906",
      "image": "https://gorkhapatraonline.com/storage/media/271321/conversions/lunbini-budget-original-thumb.jpg"
    },
    {
      "slug": "153902",
      "title": "होमस्टे गाउँ भादा देशकै उत्कृष्ट",
      "timestamp": 1746576000000,
      "source": "gp",
      "content": "थारू कला, संस्कृतिको खुला सङ्ग्रहालयका रूपमा परिचित कैलालीको होमस्टे गाउँ भादा देशकै उत्कृष्ट घोषित भएको छ ।",
      "longContent": "धनगढी समाचारदाताधनगढी, वैशाख २४ गते । थारू कला, संस्कृतिको खुला सङ्ग्रहालयका रूपमा परिचित कैलालीको होमस्टे गाउँ भादा देशकै उत्कृष्ट घोषित भएको छ । संस्कृति, पर्यटन तथा नागरिक उड्डयन मन्त्रालय अन्तर्गतको तारागाउँ विकास समितिले होमस्टे गाउँ भादालाई यस वर्ष मुलुककै उत्कृष्ट होमस्टे घोषित गरेको हो । साथै समितिले होमस्टे गाउँ भादालाई एक लाख रुपियाँ पुरस्कार पनि प्रदान गरेको छ । धनगढी उपमहानगरपालिका–१६ स्थित यो गाउँमा २०६७ सालबाट होमस्टे सुरु गरिएको थियो । थारू समुदायको मात्रै बसोबास रहेको भादा गाउँवासीले थारू समुदायका विभिन्न परम्परागत नृत्य, गीत, वेशभूषालाई होमस्टेका माध्यमबाट प्रवर्धन गर्ने कार्य गर्दै आएका छन् । मौलिक कला, संस्कृति जोगाउने कार्यमा डटेर लागेका कारण होमस्टे गाउँ भादालाई थारू संस्कृतिको खुला सङ्ग्रहालयका रूपमा लिने गरिएको छ । होमस्टे सञ्चालन गरेको डेढ दशकको अवधिमा होमस्टे गाउँ भादाले थारू समुदायको कला, संस्कृतिको संरक्षण, प्रवर्धनमा महत्वपूर्ण योगदान पुर्‍याएको समितिको ठहर छ । कला, संस्कृतिसहित, पर्यटन क्षेत्रमा पुर्‍याएको योगदानलगायत विभिन्न मापदण्डका आधारमा समितिले होमस्टे गाउँ भादालाई यस वर्ष देशकै उत्कृष्ट होमस्टे घोषित गरेको जनाइएको छ । “समितिले भनेका सबै मापदण्ड हामीले पूरा गरेका कारण यस वर्ष उत्कृष्ट घोषित भएका हौँ,” थारू होमस्टे गाउँ भादा पर्यटन विकास तथा व्यवस्थापन समितिका अध्यक्ष लक्ष्मीनारायण चौधरीले भन्नुभयो । भादामा २० घरमा होमस्टे सञ्चालनमा रहेको छ । प्रदेशको अस्थायी राजधानी धनगढीबाट १८ किलोमिटरको दुरीमा रहेको यो होमस्टेमा थारू परिकारको स्वाद लिनका लागि आगन्तुक पुग्ने गरेका छन् । यसै गरी बर्दियाको डल्ला होमस्टे दोस्रो उत्कृष्ट होमस्टे बनेको छ । सो होमस्टेलाई ७५ हजार रुपियाँले पुरस्कृत गरिएको छ । यस्तै काठमाडौँको हाँडीगाउँ होमस्टे तेस्रो भई नगद ५० हजार रुपियाँ पुरस्कारको हकदार बनेको छ ।",
      "link": "https://gorkhapatraonline.com/news/153902",
      "image": "https://gorkhapatraonline.com/storage/media/271315/conversions/bada-original-thumb.jpg"
    },
    {
      "slug": "153901",
      "title": "तिस वर्षपछि नेपाल बुढ्यौलीको देश",
      "timestamp": 1746576000000,
      "source": "gp",
      "content": "युवा बहुल अवस्थाबाट नेपाल क्रमशः वृद्धहरूको देश बन्ने क्रममा रहेको पाइएको छ ।",
      "longContent": "गोरखापत्र समाचारदाताकाठमाडौँ, वैशाख २४ गते । युवा बहुल अवस्थाबाट नेपाल क्रमशः वृद्धहरूको देश बन्ने क्रममा रहेको पाइएको छ । राष्ट्रिय तथ्याङ्क कार्यालयले राष्ट्रिय जनगणना २०७८ को विषयगत प्रतिवेदनमध्ये नेपालमा बुढ्यौलीको अवस्थासम्बन्धी प्रतिवेदन मङ्गलबार सार्वजनिक गर्दै नेपालको जनसङ्ख्या तीव्र रूपले बुढ्यौलीतर्फ प्रवेश गरेको देखाएको हो । प्रतिवेदन अनुसार अबको ३० वर्षपछि अर्थात् विसं २१११ सम्ममा नेपाल बुढ्यौली समाजमा रूपान्तरण हुने अनुमान गरिएको छ । जन्मदर र मृत्युदर घटिरहेको अवस्थामा नेपालको जनसङ्ख्या पनि सङ्क्रमणकालतर्फ तीव्र रूपले प्रवेश गरिरहेको कार्यालयको अध्ययनले देखाएको छ । यसका लागि कार्यालयले केही तुलनात्मक तथ्याङ्क पनि प्रस्तुत गरेको छ । जस अनुसार ६० वर्ष र सोभन्दा माथिको उमेर समूहको जनसङ्ख्या २०६८ सालको ८.१ प्रतिशतबाट २०७८ सालमा १०.२ प्रतिशतमा बढेको छ । वृद्ध व्यक्तिको जनसङ्ख्या २०४८ सालदेखि लगभग तीन गुणा बढेको पनि प्रतिवेदनले देखाएको छ । कार्यालयले ६० वर्षभन्दा माथिको उमेर समूहलाई बुढ्यौली अवस्थाका रूपमा गणना गरेको छ । बुढ्यौलीको देश बन्नुका पछाडि जन्मदरमा आएको कमी र समुद्रपारतर्फको प्रवासनमा भएको वृद्धि कारक रहेको पनि प्रतिवेदनले देखाएको छ । बालबालिका र काम गर्ने उमेर समूहको जनसङ्ख्या पनि घट्दै जाँदा आश्रित जनसङ्ख्याको अनुपात पनि बढ्दै गएको प्रतिवेदनमा उल्लेख छ । भौगोलिक रूपमा पहाडी क्षेत्रमा तीव्र रूपमा वृद्धको सङ्ख्या बढेको पाइएको छ । पहाडमा २०६८ सालमा बुढ्यौली जनसङ्ख्या २५.७ प्रतिशत रहेकोमा २०७८ सालमा ४३.६ प्रतिशत पुगेको छ । प्रदेशगत हिसाबमा बागमती प्रदेशमा बुढ्यौली जनसङ्ख्या सबैभन्दा धेरै रहेको छ । सहरी क्षेत्रमा युवाको आकर्षण बढी हुने भएको ग्रामीण र सहरी क्षेत्र दुवैमा विगत दुई दशकमा १३ प्रतिशतले बुढ्यौलीको सङ्ख्या बढ्दै गएको पाइएको छ । राष्ट्रियस्तरमा महिला र पुरुष दुवैतर्फ ६० वर्षसम्म बाँच्न सक्नेको हिस्सा ८० प्रतिशत रहेको छ । यसमा पनि महिलाको बाँच्न सक्ने दर ८४.७ प्रतिशत र पुरुषको ७५.१ प्रतिशत रहेको देखाउँछ । यसले पुरुषभन्दा बढी महिलाको उमेर समूह बढी भएको सङ्केत गर्छ । हिमाली प्रदेशमा बाँच्न सक्ने दर सबैभन्दा धेरै पाइएको छ । प्रतिवेदनले विगतमा वृद्ध परिवारका सदस्यसँग बस्ने भए पनि पछिल्लो समय एक्लै वा श्रीमान् श्रीमती मात्र बस्ने वृद्ध व्यक्तिको सङ्ख्या बढ्दो क्रममा रहेको देखाएको छ । एकाउन्न प्रतिशत वृद्ध आर्थिक रूपमा सक्रियबुढ्यौलीको उमेर बढ्दै गए पनि ५१ प्रतिशत वृद्ध आर्थिक रूपमा सक्रिय रहेको पाइएको छ । त्यसमध्ये अधिकांश अर्थात् ७२.६ प्रतिशत कृषि क्षेत्रमा संलग्न रहेको पाइएको छ । सबैभन्दा बढी कर्णाली प्रदेशका वृद्ध कृषि क्षेत्रमा संलग्न रहेको पाइएको छ । आर्थिक विकासका लागि सक्रिय रूपमा काम गर्न सक्ने युवा जनसङ्ख्या आवश्यक पर्ने भए पनि नेपालले बहुल युवा सङ्ख्याको उपयोगमा चुक्दै गएको देखिएको छ । बुढ्यौलीको अवस्थामा समाज प्रवेश गर्दैगर्दा आवास व्यवस्था, स्वास्थ्य हेरचाह, सामाजिक सुरक्षा र आर्थिक भरण पोषणमा चुनौती सिर्जना गर्ने प्रतिवेदनले देखाएको छ ।",
      "link": "https://gorkhapatraonline.com/news/153901",
      "image": "https://gorkhapatraonline.com/storage/media/271314/conversions/22-original-thumb.jpg"
    },
    {
      "slug": "153843",
      "title": "राष्ट्रिय वाणिज्य बैँक र रेडियो नेपालबिच सम्झौता",
      "timestamp": 1746489600000,
      "source": "gp",
      "content": "राष्ट्रिय वाणिज्य बैँक लिमिटेड र सार्वजनिक सेवा प्रसारण नेपाल, रेडियो नेपालबिच रेडियो नेपालका कर्मचारीहरूलाई पेशाकर्मी सरल कर्जा प्रवाह गर्ने तथा तलबी खाता सञ्चालन गर्ने सम्बन्धमा सम्झौता भएको छ ।",
      "longContent": "काठमाडौँ, वैशाख २३ गते । राष्ट्रिय वाणिज्य बैँक लिमिटेड र सार्वजनिक सेवा प्रसारण नेपाल, रेडियो नेपालबिच रेडियो नेपालका कर्मचारीहरूलाई पेसाकर्मी सरल कर्जा प्रवाह गर्ने तथा तलबी खाता सञ्चालन गर्ने सम्बन्धमा सम्झौता भएको छ । सम्झौतापत्रमा राष्ट्रिय वाणिज्य बैँकका प्रमुख कार्यकारी अधिकृत देवेन्द्ररमण खनाल र सार्वजनिक सेवा प्रसारण नेपाल, रेडियो नेपालका का.मु. प्रमुख प्रशासकिय अधिकृत बिष्णुराम न्यौपानेले हस्ताक्षर गर्नुभएको बैँकका उपकार्यकारी अधिकृत तथा सूचना अधिकारी पवन रेग्मीले जानकारी दिनुभयो ।  उक्त सम्झौता भएपश्चात रेडियो नेपालमा कार्यरत तोकिएको सेवाअवधि पूरा गरेका कर्मचारीहरूलाई कम्पनीकोे सिफारिसमा अधिकतम १५ लाख रुपियासम्म बैँकको उपभोक्ता कर्जा निर्देशिका, २०७७ को अधिनमा रही बैँकले पेसाकर्मी सरल कर्जा प्रवाह गर्ने छ । बैँकले आधार दरमा २ प्रतिशत प्रिमियम जोडी ब्याजदर कायम गरी कर्जा लगानी गर्ने उपकार्यकारी अधिकृत रेग्मीको भनाइ छ । हाल बैंकको आधार दर ५.१४ प्रतिशत रहेको छ । सम्झौता अनुसार रेडियो नेपालका कर्मचारीहरूको तलबी खाता बैँकले सञ्चालन गर्नेछ । यस सम्भौता पश्चात दुवै पक्ष लाभान्वित हुने विश्वास गरिएको छ ।उक्त अवसरमा बैँकका नायब प्रमुख कार्यकारी अधिकृतहरू सरस्वती अधिकारी, देवेश प्रसाल लोहनी, उपकार्यकारी अधिकृतहरू विनयरमण पौडेल, दुर्गाकुमारी कँडेल, रामकुमार थापा, विभागीय प्रमुखहरू भोलानाथ पौडेल, दिनेश गौतम, उपप्रमुख दिनेश न्यौपाने, शाखा कार्यालय सिंहदरबार परिसरका शाखा प्रबन्धक अनिश रायमाझी, रेडियो नेपालका नायब निर्देशक पुष्पकरराज गौतम, उपनिर्देशक बद्रिविलास तण्डुकार लगायत कर्मचारीहरूको उपस्थिति  रहेको थियो । बैँकको सातै प्रदेश, ७७ वटै जिल्लामा २९४ वटा शाखा कार्यालय, ३१२ वटा एटिएम र ७३ वटा  एक्स्टेन्सन काउन्टर रहेको छ ।",
      "link": "https://gorkhapatraonline.com/news/153843",
      "image": "https://gorkhapatraonline.com/storage/media/271186/conversions/Pesakarmi-Karja-Radio-Nepal-original-thumb.jpg"
    },
    {
      "slug": "153825",
      "title": "सुनचाँदीको मूल्यमा सामान्य वृद्धि",
      "timestamp": 1746489600000,
      "source": "gp",
      "content": "अन्तर्राष्ट्रिय बजारमा सुनको मूल्यमा वृद्धि भएसँगै त्यसको प्रभाव स्थानीय बजारमा पनि परेको छ ।",
      "longContent": "काठमाडौँ, वैशाख  २३ गते ।  अन्तर्राष्ट्रिय बजारमा सुनको मूल्यमा वृद्धि भएसँगै त्यसको प्रभाव स्थानीय बजारमा पनि परेको छ । नेपाल सुनचाँदी व्यवसायी महासङ्घका अनुसार आज एक तोला सुनको मूल्य रु. एक लाख ८९ हजार ९०० कायम भएको छ । त्यसैगरी, एक तोला चाँदी रु. एक हजार ९६५ मा बेचबिखन भइरहेको छ । गत आइतबार प्रतितोला सुन रु एक लाख ८४ हजार १०० र त्यति नै परिमाणको चाँदी रु एक हजार ९१० मा खरिदबिक्री भएको थियो । अन्तर्राष्ट्रिय बजारमा आज एक औँस सुन  तीन हजार ३५७ डलरमा कारोबार भइरहेको अन्तर्राष्ट्रिय सञ्चारमाध्यमहरुले जनाएका छन् । रासस",
      "link": "https://gorkhapatraonline.com/news/153825",
      "image": "https://gorkhapatraonline.com/storage/media/271154/conversions/gold1616-original-thumb.jpg"
    },
    {
      "slug": "153802",
      "title": "यस्तो छ आज सागसब्जी र फलफूलको अधिकतम थोक मूल्य",
      "timestamp": 1746489600000,
      "source": "gp",
      "content": "कालीमाटी फलफूल तथा तरकारी बजार विकास समितिले आजका लागि कृषिउपजको थोक मूल्य निर्धारण गरेको छ । समितिका अनुसार तरकारी र फलफूलको अधिकतम थोक मूल्य निर्धारण गरिएको हो ।",
      "longContent": "काठमाडौँ,  वैशाख २३ गते ।  कालीमाटी फलफूल तथा तरकारी बजार विकास समितिले आजका लागि कृषिउपजको थोक मूल्य निर्धारण गरेको छ । समितिका अनुसार तरकारी र फलफूलको अधिकतम थोक मूल्य निर्धारण गरिएको हो । गोलभेँडा ठूलो (भारतीय) प्रतिकिलो रु ७०, गोलभेँडा सानो (लोकल) प्रतिकिलो रु ४४, गोलभेँडा सानो (भारतीय) प्रतिकिलो रु ४०,  गोलभेँडा सानो (तराई) प्रतिकिलो रु ५०, आलु रातो प्रतिकिलो रु ३५, आलु रातो (भारतीय) प्रतिकिलो रु ३८, प्याज सुकेको (भारतीय) प्रतिकिलो रु ३८, गाजर (लोकल) प्रतिकिलो रु ६०, गाजर (तराई) प्रतिकिलो रु २५, बन्दा (लोकल) प्रतिकिलो रु १५, बन्दा (नरिवल) प्रतिकिलो रु २०, काउली (स्थानीय) प्रतिकिलो रु ५०, मूला रातो प्रतिकिलो रु ४०, मूला सेतो (लोकल) प्रतिकिलो रु २०, सेतो मूला (हाइब्रिड) प्रतिकिलो रु ३०, भन्टा लाम्चो प्रतिकिलो रु ४०, भन्टा डल्लो प्रतिकिलो रु ५०, तने बोडीको मूल्य प्रतिकिलो रु ६० कायम गरिएको छ ।\tयसैगरी, मटरकोसा प्रतिकिलो रु ८०, घिउ सिमी (लोकल) प्रतिकिलो रु ६०, घिउ सिमी (हाइब्रिड) प्रतिकिलो रु ६०, टाटे सिमी प्रतिकिलो रु ९०, भटमास कोसा प्रतिकिलो रु १५०, तितो करेला प्रतिकिलो रु ४०, लौका प्रतिकिलो रु २५, परबर (लोकल) प्रतिकिलो रु ६०, परबर (तराई) प्रतिकिलो रु ६०, चिचिण्डो प्रतिकिलो रु ५०, घिरौला प्रतिकिलो रु ३०, झिगुनी प्रतिकिलो रु ८०, फर्सी पाकेको प्रतिकिलो रु ५०, फर्सी हरियो (लाम्चो) प्रतिकिलो रु २५, हरियो फर्सी (डल्लो) प्रतिकिलो रु ३०, सलगम प्रतिकेजी रु ८०, भिण्डी प्रतिकिलो रु ५० कायम गरिएको छ । यस्तै, सखरखण्ड प्रतिकिलो ६०, बरेला प्रतिकिलो रु ५०, पिँडालु प्रतिकिलो रु ९०, स्कूस प्रतिकिलो रु ५०, रायो साग प्रतिकिलो रु ६०, पालुङ्गो साग प्रतिकिलो ९०, चमसुरको साग रु ९०, तोरीको साग प्रतिकिलो रु ३५, मेथीको साग प्रतिकिलो रु ८०, प्याज हरियो प्रतिकिलो रु ६०, बकुला प्रतिकिलो रु ५०, तरुल प्रतिकिलो रु १००, च्याउ (कन्य) प्रतिकिलो रु १८०, च्याउ (डल्ले) प्रतिकिलो रु ३६०, कुरिलो प्रतिकिलो रु ६०० निर्धारण गरिएको छ ।निगुरो प्रतिकिलो रु ५०, ब्रोकाउली प्रतिकिलो रु ८०, चुकुन्दर प्रतिकिलो रु ६०, सजीवन प्रतिकिलो रु १००, कोइरालो प्रतिकिलो रु २००, रातो बन्दा प्रतिकिलो रु ६०, जिरीको साग प्रतिकिलो रु ६५, ग्याठकोभी प्रतिकेजी रु ६०, सेलरी प्रतिकिलो रु २००, पार्सले प्रतिकिलो रु ३००, सौफको साग प्रतिकिलो रु १००, पुदिना प्रतिकिलो रु २४०, गान्टे मूला प्रतिकिलो रु ५०, इमली प्रतिकिलो रु १७०, तामा प्रतिकिलो रु १००, तोफु प्रतिकिलो रु १४० र गुन्द्रुक प्रतिकिलो रु ३५० तोकेकोे छ ।समितिले स्याउ (झोले) प्रतिकिलो रु २५०, स्याउ (फूजी) प्रतिकिलो रु ३४०, केरा (दर्जन) रु १६०, कागती प्रतिकिलो रु २८०, अनार प्रतिकिलो रु ३५०, अङ्गुर (हरियो) प्रतिकिलो रु २००, अङ्गुर (कालो) प्रतिकिलो रु २५०, भारतीय सुन्तला रु १४०, तरबुजा हरियो प्रतिकिलो रु ५०, मौसम प्रतिकिलो रु २००, जुनार प्रतिकिलो रु २००, भुइँकटहर प्रतिगोटा रु २००, काँक्रो (लोकल) प्रतिकिलो रु ५०, काँक्रो (हाइब्रिड) प्रतिकिलो रु ३०, रुख कटहर प्रतिकिलो रु ८०, नासपाती (चाइनिज) प्रतिकिलो रु २६०, मेवा (नेपाली) प्रतिकिलो रु ५०, मेवा (भारतीय) प्रतिकिलो रु १२०, अम्बा प्रतिकिलो रु १२०, उखु प्रतिगोटा रु ८०, स्ट्रबेरी (भुइँऐसेलु) प्रतिकिलो रु २५०, किबी प्रतिकिलो रु ४६०, आभोकाडो प्रतिकिलो रु ६५० निर्धारण गरिएको छ ।यसैगरी, अदुवा प्रतिकिलो रु १००, खुर्सानी सुकेको प्रतिकिलो रु ४२०, खुर्सानी हरियो प्रतिकिलो रु ९०, खुर्सानी हरियो (बुलेट) प्रतिकिलो रु ९०, खुर्सानी हरियो (माछे) प्रतिकिलो रु ५५, खुर्सानी हरियो (अकबरे) प्रतिकेजी रु ४००, भेडे खुर्सानी प्रतिकिलो रु ९०, लसुन हरियो प्रतिकिलो रु १००, हरियो धनिया प्रतिकिलो रु १२०, लसुन सुकेको चाइनिज प्रतिकिलो रु ३२०, लसुन सुकेको नेपाली प्रतिकिलो रु ३००, ताजा माछा (रहु) प्रतिकिलो रु ३२०, ताजा माछा (बचुवा) प्रतिकिलो रु २६०, ताजा माछा (छडी) प्रतिकिलो रु २४०, रुख टमाटर प्रतिकिलो रु १६०, राजा च्याउ प्रतिकिलो रु ३०० र सिताके च्याउ प्रतिकिलो रु ८०० तोकेको छ । रासस",
      "link": "https://gorkhapatraonline.com/news/153802",
      "image": "https://gorkhapatraonline.com/storage/media/271124/conversions/tarkari-original-thumb.jpg"
    },
    {
      "slug": "153781",
      "title": "कामको खोजीमा एक हजारभन्दा बढी हिँडे ताक्लाकोट",
      "timestamp": 1746489600000,
      "source": "gp",
      "content": "चीनको पुराङ काउन्टीको ताक्लाकोट जाने हुम्लावासी एक हजारभन्दा नाघेका छन् । व्यापार व्यवसाय र रोजगारीका लागि बेरोजगार युवा ताक्लाकोट गएका हुन् ।",
      "longContent": "हुम्ला समाचारदाताहुम्ला, वैशाख २३ गते । चीनको पुराङ काउन्टीको ताक्लाकोट जाने हुम्लावासी एक हजारभन्दा नाघेका छन् । व्यापार व्यवसाय र रोजगारीका लागि बेरोजगार युवा ताक्लाकोट गएका हुन् । यही वैशाख १ गतेयता हुम्लाबाट काम र व्यापार व्यवसाय गर्नका लागि एक हजार दुई जना हुम्लाका बेरोजगार युवा चीनको ताक्लाकोट हिल्सा नाकाबाट गएको यारी नाका भन्सार कार्यालयका प्रमुख रामराज जैसीले बताउनुभयो । यसमध्ये २९९ जना महिला छन् भने ७०३ पुरुष छन् । ताक्लाकोटमा हालसम्मकै सबैभन्दा बढी महिला कामका लागि गएका हुन् । ताक्लाकोटमा नेपाली होटेल तथा रेस्टुरेन्टमा काम गर्नुका साथै अन्य ज्याला मजदुरीको पनि काममा जाने गर्छन् । उनीहरू अब छदेखि आठ महिना ताक्लाकोटमै बसेर काम गर्छन् । हुम्लाका बेरोजगार युवायुवतीको रोजगारीको गन्तव्य अहिले ताक्लाकोट बनेको छ । नाम्खा गाउँपालिका–६ को हिमालपारिको गाउँ लिमीका स्थानीयमध्ये ७० प्रतिशतले ताक्लाकोट पुगेर काम गर्ने गरेको लिमीका वडाध्यक्ष पाल्जोर तामाङले बताउनुभयो । रोजगारीका लागि ताक्लाकोट मुख्य गन्तव्य भएका कारण लिमीबाट धेरै पहिलेदेखि नै काम गर्न जाने गरेको उहाँले जनाउनुभयो । अन्य देशमा जान नसक्ने लिमीका बेरोजगार ताक्लाकोट गएर कमाउने र त्यसैबाट घरव्यवहार चलाउने गर्दै आएका छन् । त्यहाँ कामदारले दैनिक १२० देखि तीन सय युआनसम्म कमाइ गर्ने गर्छन् । ताक्लाकोट जान सुरु भएपछि जिल्ला प्रशासन कार्यालयबाट नयाँ सीमा पास लिनेको सङ्ख्या पाँच सय पुगेको सहायक प्रमुख जिल्ला अधिकारी राजेन्द्रकुमार चन्दले बताउनुभयो । चीनले सीमा जोडिएका जिल्लाका स्थायी बासिन्दालाई सिमानाबाट ३० किलोमिटरसम्म सो पासका आधारमा प्रवेश गर्न दिने गर्छ । यसअघि नाका सुचारु भए पनि नारा लेकमा जमेको हिउँका कारण हुम्लावासी ताक्लाकोट जान रोकिएका थिए । नारा लेकमा जमेको हिउँ हिल्सा सिमकोट सडक योजनाले एक्साभेटर लगाएर फालेपछि यातायात सुचारु हुँदा ताक्लाकोट जाने क्रम सुरु भएको थियो । चिनियाँ पक्षले हप्तामा पाँच दिन बिहान ११ बजेबाट दिउँसो २ बजेसम्म नेपालीले ताक्लाकोट जान पाउने नियम बनाएको छ ।",
      "link": "https://gorkhapatraonline.com/news/153781",
      "image": "https://gorkhapatraonline.com/storage/media/271098/conversions/taklakot,-humla-Rajan-original-thumb.jpg"
    },
    {
      "slug": "153779",
      "title": "वैशाख मसान्तसम्म पुनरावेदनको समयसीमा",
      "timestamp": 1746489600000,
      "source": "gp",
      "content": "नेपाल विद्युत् प्राधिकरणले डेडिकेटेड र ट्रङ्क लाइन प्रयोगबापतको बाँकी रहेको प्रिमियम महसुल विवादमा रहेका उद्योगीलाई यही वैशाख मसान्तभित्र पुनरावेदनमा आउन समयसीमा दिने निर्णय गरेको छ । आइतबार बसेको प्राधिकरण सञ्चालक समितिको बैठकले यस्तो निर्णय गरेको प्राधिकरण प्रबन्ध निर्देशक हितेन्द्रदेव शाक्यले जानकारी दिनुभयो ।",
      "longContent": "काठमाडौँ, वैशाख २३ गते । नेपाल विद्युत् प्राधिकरणले डेडिकेटेड र ट्रङ्क लाइन प्रयोगबापतको बाँकी रहेको प्रिमियम महसुल विवादमा रहेका उद्योगीलाई यही वैशाख मसान्तभित्र पुनरावेदनमा आउन समयसीमा दिने निर्णय गरेको छ । आइतबार बसेको प्राधिकरण सञ्चालक समितिको बैठकले यस्तो निर्णय गरेको प्राधिकरण प्रबन्ध निर्देशक हितेन्द्रदेव शाक्यले जानकारी दिनुभयो ।शाक्यले गत चैत ३० गते सो महसुल विवादमा रहेका उद्योगीलाई प्राधिकरणमै बोलाएर छलफल गर्नुभएको थियो । सो छलफलमा प्रबन्ध निर्देशक शाक्यले महसुल विवाद समाधानको प्रक्रिया थाल्न उद्योगीलाई प्राधिकरण पुनरवलोकन समितिमा आवेदन दिन आग्रह गर्नुभएको थियो । बैठकलगत्तै उद्योगीले पनि छलफल समाधान खोज्ने दिशामा केन्द्रित भएको र समाधान खोज्न सहकार्य गर्दै जाने प्रतिक्रिया पनि जनाएका थिए । सोही दिन बिहान बसेको प्राधिकरण सञ्चालक समितिको बैठकले ऊर्जा, जलस्रोत तथा सिँचाइ मन्त्रालयका सचिव सुरेश आचार्यको संयोजकत्वमा पुनरवलोकन समिति बनाउने निर्णय पनि गरेको थियो । त्यस्तै महसुल सङ्कलन नियमावलीमा रहेको २५ प्रतिशत धरौटीलाई घटाएर ५ प्रतिशतमा झारेको पनि थियो । यसलाई पनि उद्योगीले सकारात्मक भनेका थिए । तथापि सो बैठकपछि उद्योगी प्राधिकरणको सम्पर्कमै नआएको र पुनरवलोकनका लागि पनि नआएको शाक्यले जानकारी दिनुभयो । “सकारात्मक र सौहार्दपूर्ण सो बैठकपछि विवादमा रहेका उद्योगीले आफ्नो जिकिरसहित पुनरवलोकनका लागि निवेदन दिने अपेक्षा थियो तर कोही पनि आउनुभएको छैन,” शाक्यले भन्नुभयो, “सधैँ कुरिरहने भन्ने पनि भएन ।” उहाँले विवादको सही निरूपणका लागि उद्योगीहरू पुनरावेदनमै आउनुपर्ने र अरू विकल्प नभएको बताउनुभयो । पुनरवलोकनमा आउन सहज हुने गरी बिल जारी भएको ३० दिनभित्र पुनरावेदनमा आउनुपर्ने भन्ने विनियमावलीको प्रावधान पनि आइतबार हटाएर उद्योगीलाई सहज बनाइदिएको बताउनुभयो । शाक्यले वैशाख मसान्तसम्म पुनरवलोकनमा नआए उद्योगीको नियत खराब रहेको पुष्टि हुने बताउनुभयो । “महसुल विवाद समाधानका लागि प्राधिकरण अत्यन्तै लचक बन्दै उहाँहरूको कुरा सुन्दै आएको छ,” शाक्यले भन्नुभयो, “यो लचकतालाई कसैले पनि कमजोरी ठान्नु भएन । अब पनि पुनरावेदनमा आउनुभएन भने उहाँहरूको मनमा कालो रहेछ भनेर बुझ्नुपर्ने हुन्छ ।”उद्योगीले चाहिँ पहिलेदेखि नै डेडिकेटेड र ट्रङ्क लाइन महसुलको छुट प्रिमियम रकमको बिल नै नपाएको दाबी गर्दै आएका छन् । उद्योगी पशुपति मुरारकाले आफूहरूलाई प्राधिकरणको अघिल्लो व्यवस्थापनले आधिकारिक बिल नदिएर चिठी मात्रै दिएको र सो आधारमा पुनरावेदनमा जान नमिल्ने बताउँदै आउनुभएको छ ।शाक्यले भने पुरानै बिलका आधारमा उद्योगी पुनरवलोकनमा आउनुपर्ने र आएपछि मात्रै त्यसमा छानबिन गर्न सकिने उल्लेख गर्नुभयो । “निर्णय प्रक्रियामा पुग्न उहाँहरू तोकिएको अवधिभित्र आउनुहुन्छ भन्ने अपेक्षा छ,” उहाँले भन्नुभयो, “यो वा त्यो भनेर बहानाबाजी नगरी आउनुहुन्छ भनेर हामीले वैशाख मसान्त भनेका छौँ ।” शाक्यले पुनरावेदनमा आएपछि यस सम्बन्धमा भएका मन्त्रीपरिषद्का निर्णयका आधारमा रकम तय हुने बताउनुभयो । प्राधिकरणले अहिले २३ अर्ब रुपियाँलाई नै बक्यौता मानिरहेको र पुनरवलोकन समितिले आवश्यक निर्णय गरे अनुसार उद्योगीले तिनुपर्ने रकम यकिन हुने शाक्यले बताउनुभयो ।",
      "link": "https://gorkhapatraonline.com/news/153779",
      "image": "https://gorkhapatraonline.com/storage/media/271094/conversions/Untitled-1-original-thumb.jpg"
    },
    {
      "slug": "153777",
      "title": "अधिकतम खुुद्रा मूल्य नराखी बेच्ने तेइस फर्म कारबाहीमा",
      "timestamp": 1746489600000,
      "source": "gp",
      "content": "वाणिज्य, आपूर्ति तथा उपभोक्ता संरक्षण विभागले वैशाख १ देखि अधिकतम खुद्रा मूल्य (एमआरपी) केन्द्रित अनुगमनमा २३ व्यावसायिक प्रतिष्ठान कारबाहीमा परेका छन् ।",
      "longContent": "गोरखापत्र समाचारदाता काठमाडौँ, वैशाख २३ गते । वाणिज्य, आपूर्ति तथा उपभोक्ता संरक्षण विभागले वैशाख १ देखि अधिकतम खुद्रा मूल्य (एमआरपी) केन्द्रित अनुगमनमा २३ व्यावसायिक प्रतिष्ठान कारबाहीमा परेका छन् । विभागका अनुसार वैशाख १ देखि २१ सम्म एमआरपीकेन्द्रित भएर १८५ वटा व्यावसायिक प्रतिष्ठानको अनुगमनका क्रममा २३ प्रतिष्ठानबाट २७ लाख १५ हजार रुपियाँ बराबरको रकम जरिबाना गरिएको हो । यस अवधिमा अनुगमन गरिएका व्यावसायिक फर्ममध्ये पाँच वटाबाहेक सबैमा कुनै न कुनै समस्या देखिएकाले धेरैलाई तत्काल सुधार गर्न निर्देशन दिइएको छ । विभागका अनुसार यस अवधिमा कारबाहीमा पर्नेमा अधिकांश खाद्यवस्तु उत्पादक छन् । त्यस्ता पाँच उद्योगलाई पाँच लाख ५० हजार, अटो पाटर्सका चार व्यावसायिक फर्मलाई तीन लाख ५० हजार, हार्डवेयरका तीन फर्मलाई तीन लाख जरिबाना गरिएको छ । यस्तै जुत्ताचप्पलका दुई वटा फर्मबाट चार लाख, इलेक्ट्रिकल इलेक्ट्रोनिस फर्मबाट दुई लाख ५० हजार र डेरी उद्योगबाट एक लाख गरी सो बराबरको रकम जरिबाना गरिएको विभागले जनाएको छ । सो अवधिमा अनुगमन गरिएका व्यावसायिक फर्ममध्ये ७४ फर्मसँग कागजात माग गरिएको छ भने ७४ वटा फर्मलाई एमआरपी अनिवार्य गरेर सामान बिक्री गर्न निर्देशन दिइएको छ । विभागका निर्देशक जगदीश अर्यालले पटक पटक पैठारीकर्ता व्यावसायिक प्रतिष्ठान र उत्पादक उद्योगीलाई बोलाएर एमआरपीसहित लेबल अनिवार्य गर्न निर्देशन दिँदासमेत अधिकांशले अटेरी गरेको जानकारी दिनुभयो । नेपालको संविधानको धारा ४४ को उपभोक्ताको हकको भावना र मर्म अनुसार एवं उपभोक्ता संरक्षण ऐन अनुसार एमआरपीसहितको लेबल अनिवार्य गरिएको र कार्यान्वयनमा कडाइ गरिएको पनि उहाँले जानकारी दिनुभयो । उहाँका अनुसार ऐनमा हरेक उत्पादकले उत्पादन गरेका तथा पैठारी गरिएका वस्तुमा भए पैठारीकर्ताले बिक्रीवितरण गरिने वस्तुमा सर्वसाधारणले बुझ्ने गरी नेपाली वा अङ्ग्रेजी भाषामा अनिवार्य लेबल लगाउनुपर्ने व्यवस्थालाई हाल कार्यान्वयन गर्न विभागले पुनः सूचना गरिएको छ । उक्त लेबलमा उत्पादक/पैठारीकर्ताको नाम, ठेगना, वस्तुमा राखिएका तत्वको मिश्रण, परिणाम, तौल, गुणस्तर, उत्पादन मिति, अधिकतम बिक्री मूल्य, ब्याज नम्बर, उपभोग्य अवधि खुलाउनुपर्ने ऐनमा उल्लेख भएकोमा आयातकर्ताले छुट्टै लेबल लगाइरहनु नपर्ने एवं विक्रेताले उक्त लेबलमा उल्लेख भएको एमआरपीभन्दा बढी नहुने गरी उत्पादक वा पैठारीकर्ताको लेबलको विवरण नछोपिने गरी बिक्री मूल्य तोक्न पुुनः सूचना सार्वजनिक गरिएको निर्देशक अर्यालले बताउनुुभयो । विभागका महानिर्देशक कुमार दाहालले सबै उत्पादक उद्योगी र पैठारीकर्ता व्यवसायीलाई पटक पटक सूचनामार्फत एमआरपीसहितको लेबल अनिवार्य कार्यान्वयन गर्न आग्रह गर्दासमेत अटेर गर्नेलाई कारबाहीको दायरामा ल्याएर छोड्ने बताउनुभयो । कानुनमा भएको व्यवस्था कार्यान्वयन गर्दिनँ भनेर कसैलाई छुट नहुने र यो जसरी पनि कार्यान्वयन हुने उहाँको भनाइ छ । यता केही उद्योगी वा पैठारीकर्ता व्यवसायीले एमआरपीसहितको लेबलसम्बन्धी व्यवस्था तत्काल कार्यान्वयन गर्न नसक्ने भन्दै उद्योग, वाणिज्य तथा आपूर्तिमन्त्री दामोदार भण्डारीसमक्ष भेट गरी ध्यानाकर्षणसमेत गराएका छन् ।",
      "link": "https://gorkhapatraonline.com/news/153777",
      "image": "https://gorkhapatraonline.com/storage/media/271099/conversions/dc-original-thumb.jpg"
    },
    {
      "slug": "153775",
      "title": "ध्रुवदेव कन्स्ट्रक्सनविरुद्ध एक अर्ब बिस करोडको राजस्व छली मुद्दा",
      "timestamp": 1746489600000,
      "source": "gp",
      "content": "राजस्व अनुसन्धान विभागले ध्रुवदेव कन्स्ट्रक्सनका सञ्चालकविरुद्ध एक अर्ब २० करोड रुपियाँ असुलउपर गराउने गरी उच्च अदालत पाटनमा मुद्दा दायर गरेको छ ।",
      "longContent": "गोरखापत्र समाचारदाताकाठमाडौँ, वैशाख २३ गते । राजस्व अनुसन्धान विभागले ध्रुवदेव कन्स्ट्रक्सनका सञ्चालकविरुद्ध एक अर्ब २० करोड रुपियाँ असुलउपर गराउने गरी उच्च अदालत पाटनमा मुद्दा दायर गरेको छ । विभागले राजस्व चुहावटसम्बन्धी कसुरमा ध्रुवदेव कन्स्ट्रक्सन प्रालि (स्थायी लेखा नम्बर ६०९७५४५११) का सञ्चालक धु्रवदेवबाट एक अर्ब २० करोड ९२ लाख ३० हजार पाँच सय रुपियाँ असुल गर्न तथा कैद सजायको पनि माग गरिएको छ । विभागले जारी गरेको विज्ञप्ति अनुसार प्रतिवादी देवलाई मूल्य अभिवृद्धि करतर्फ ४५ करोड ८० लाख ८३ हजार ४३४ रुपियाँ र आयकरतर्फ १४ करोड ६५ लाख ३१ हजार ८२४ रुपियाँ गरी जम्मा ६० करोड ४६ लाख १५ हजार २५८ रुपियाँ बिगो कायम गरिएको छ ।त्यस्तै बिगो असुल तथा बिगोको शतप्रतिशत जरिबाना रुकम ६० करोड ४६ लाख १५ हजार २५८ रुपियाँ गरी जम्मा एक अर्ब २० करोड ९२ लाख ३० हजार ५१६ रुपियाँ असुलउपर र कैद सजायको मागदाबी लिई सोमबार उच्च अदालत पाटनमा अभियोगपत्र दायर गरिएको विभागले जनाएको छ ।काठमाडौँ महानगरपालिका–३१, नयाँ बानेश्वरस्थित ठेक्कापट्टा, कन्सल्टेन्सी सेवा तथा कन्स्ट्रक्सन सामान खरिदबिक्री कारोबार गर्ने ध्रुव कन्स्ट्रक्सन प्रालिका सञ्चालक ध्रुवदेवले वस्तु तथा सेवाको हस्तान्तरण नगरी बिलबीजक मात्र जारी गरेको, खरिद कारोबारको भुक्तानी बैड्कमार्फत नगरेको, बीजकहरू सिलसिलेवार जारी नगरेको विभागले जनाएको छ ।यस्तै मूल्य अभिवृद्धि कर विवरण र आय विवरण दाखिला नगरेको, मूल्य अभिवृद्धि कर तथा आयकरतर्फ झुटा विवरण पेस गरेको, मालसामान खरिदको स्रोत पुष्टि नभएको तथा नेपाल सरकारलाई नियमानुसार तिर्नु, बुझाउनुपर्ने मूल्य अभिवृद्धि कर तथा आयकरलगायतका राजस्व नतिरी राजस्व चुहावट गरेको पुष्टि भएको पनि विभागले जनाएको छ । अनुसन्धानमा अनुसन्धान अधिकृत नवराज अधिकारी र राजनकुमार बिसी संलग्न रहनुभएको थियो ।विभागका महानिर्देशक चण्डीप्रसाद घिमिरेले राजस्व चुहावट नियन्त्रण गर्न र फर्जी बिल गर्नेहरूमाथि सूक्ष्म रूपमा अनुसन्धान अघि बढाइएको बताउनुभयो ।",
      "link": "https://gorkhapatraonline.com/news/153775",
      "image": "https://gorkhapatraonline.com/storage/media/271100/conversions/rajswo-anusandhan-bibhg-original-thumb.jpg"
    },
    {
      "slug": "153773",
      "title": "सरकारले विदेशमा ‘बन्ड’ जारी गर्न सक्ने",
      "timestamp": 1746489600000,
      "source": "gp",
      "content": "सरकार आफैँले विदेशमा बन्ड जारी गर्न सक्ने भएको छ । अर्थ मन्त्रालयले हालै सार्वजनिक गरेको वैदेशिक सहायता परिचालन नीति, २०८२ ले सरकार स्वयम्ले यस्तो बन्ड जारी गर्न सक्ने उल्लेख गरेको छ ।   तोकिएका विकाससम्बन्धी आयोजनामा लगानी जुटाउन यस किसिमको बन्ड जारी गर्ने नीति सरकारले लिएको हो ।",
      "longContent": "गोरखापत्र समाचारदाताकाठमाडौँ, वैशाख २३ गते । सरकार आफैँले विदेशमा बन्ड जारी गर्न सक्ने भएको छ । अर्थ मन्त्रालयले हालै सार्वजनिक गरेको वैदेशिक सहायता परिचालन नीति, २०८२ ले सरकार स्वयम्ले यस्तो बन्ड जारी गर्न सक्ने उल्लेख गरेको छ । तोकिएका विकाससम्बन्धी आयोजनामा लगानी जुटाउन यस किसिमको बन्ड जारी गर्ने नीति सरकारले लिएको हो । नीति अनुसार सरकार स्वयम्ले वा राष्ट्रिय/अन्तर्राष्ट्रिय वित्तीय संस्थाको सहभागितामा दिगो विकास, ऊर्जा तथा हरित विकाससम्बन्धी आयोजनामा लगानी गर्न निश्चित प्रतिफल दरको अनसोर वा अफसोर सार्वभौम बन्ड जारी गर्न सक्ने छ । लामो समयदेखि सरकारले विदेशमा बन्ड जारी गर्न सक्ने योजना बनाइए पनि अर्थले पहिलो पटक यसलाई नीतिमै उल्लेख गरेको हो । आन्तरिक ऋण परिचालनका लागि सरकारले टे«जरी बिल, विभिन्न किसिमका बचतपत्र जारी गरे जस्तै तोकिएका आयोजनामा लगानी जुटाउन विदेशमा पनि बन्ड जारी गर्न सक्ने नीति अख्तियार गरिएको हो । यस अनुसार सरकारले तोकिएका आयोजनाका लगानीकर्ताले प्राप्त गर्ने प्रतिफलसमेत उल्लेख गरेर निश्चित अवधिका बन्ड जारी गर्न सक्छ । यस्तो बन्ड पनि एक किसिमको ऋण नै हो । सरकारले बन्ड खरिद गरेबापत लगानीकर्तालाई तोकिएको अवधिभित्र ब्याज अथवा साँवा भुक्तान गर्नुपर्र्ने हुन्छ । नीतिमा सरकारी स्वामित्वका संस्थाले पनि बन्ड जारी गर्न चाहेमा त्यसको बाटो खोलिदिने उल्लेख गरिएको छ । जस अनुसार सरकारको पूर्ण वा अधिकांश स्वामित्व भएका संस्थाले बन्ड जारी गर्न चाहेमा कानुनबमोजिम काउन्टर ग्यारेन्टी दिनुपर्ने उल्लेख छ । यसबाहेक निजी क्षेत्रको नेतृत्वमा सञ्चालन हुने तोकिएका आयोजनामा लगानी जुटाउन पूर्वाधार फन्ड स्थापना गर्न सरकारले सहजीकरण गरिदिने नीति पनि सरकारले लिएको छ । ‘निजी क्षेत्रको नेतृत्वमा यातायात, ऊर्जा तथा औद्योगिक पूर्वाधार आयोजना विकास गर्ने कम्पनीमा सेयर लगानी गर्न वा क्रेडिट लाइन सुविधा उपलब्ध गराउन पूर्वाधार कोष (फन्ड) स्थापना गर्न सरकारले नीतिगत सहजीकरण गर्ने’ नीतिमा उल्लेख छ । नीतिमा निजी क्षेत्रको विकासका लागि वैदेशिक सहायता परिचालनलाई पनि प्राथमिकतामा राखिएको छ । सरकारले तोकेका राष्ट्रिय प्राथमिकता प्राप्त आयोजना सार्वजनिक–निजी साझेदारी अन्तर्गत सञ्चालन गर्दा त्यसमा संलग्न सार्वजनिक क्षेत्रलाई पुँजीको अभाव परिपूर्ति गर्न सरकार जमानी बसेर ऋण परिचालन गर्न सक्ने नीति लिइएको छ । त्यस्तै साझेदारीलाई आकर्षक बनाउन त्यसमा संलग्न निजी क्षेत्रलाई बाह्य पुँजीमा पहुँच स्थापित गर्न सहजीकरण गर्ने विषय पनि नीतिमा समेटिएको छ ।",
      "link": "https://gorkhapatraonline.com/news/153773",
      "image": "https://gorkhapatraonline.com/storage/media/271088/conversions/Finance-original-thumb.jpg"
    },
    {
      "slug": "153990",
      "title": "प्रधानमन्त्रीलाई फोटो उपहार",
      "timestamp": 1746662400000,
      "source": "gp",
      "content": "भनिन्छ, ‘एउटा तस्बिरले हजारौँ शब्द बोल्छ ।’ गोरखापत्रको सङ्ग्रहालयमा त्यस्ता कैयौँ तस्बिर छन्, २०३० देखि २०६० सम्मको समय खण्डको नेपालको वास्तविकता बोकेका ।",
      "longContent": "गोरखापत्र समाचारदाता काठमाडौँ, वैशाख २५ गते । भनिन्छ, ‘एउटा तस्बिरले हजारौँ शब्द बोल्छ ।’ गोरखापत्रको सङ्ग्रहालयमा त्यस्ता कैयौँ तस्बिर छन्, २०३० देखि २०६० सम्मको समय खण्डको नेपालको वास्तविकता बोकेका । त्यतिबेला क्यामरामा रिल लगाएर फोटो खिच्ने प्रविधि थियो । त्यस्तै एउटा तस्बिर गोरखापत्रको १२५ औँ वार्षिकोत्सवका अवसरमा प्रधानमन्त्री केपी शर्मा ओलीलाई उपहारस्वरूप प्रदान गरिएको छ । २०५८ मा नेपाल कम्युनिस्ट पार्टी (एमाले) का प्रभावशाली नेताको जिम्मेवारीमा रहँदा उहाँको अन्तर्वार्ता गर्ने क्रममा प्रधानमन्त्री ओलीको उक्त तस्बिर खिचिएको थियो । वार्षिकोत्सवका प्रमुख अतिथि प्रधानमन्त्री ओलीले राष्ट्रिय सभागृहमा राखिएको फोटो प्रदर्शनी अवलोकन गर्नुभयो । फोटो प्रदर्शनी अवलोकनका क्रममा गोरखापत्र संस्थानका कार्यकारी अध्यक्ष विष्णुप्रसाद सुवेदी, महाप्रबन्धक लालबहादुर ऐरी, गोरखापत्र संस्थानका आर्ट तथा फोटोग्राफी प्रमुख रामप्रसाद हुमागाईंसहित संस्थानका पदाधिकारीले प्रधानमन्त्री ओलीलाई उहाँकै तस्बिर प्रदान गर्नुभएको हो । तस्बिर प्रदान गर्दा प्रधानमन्त्री ओली मुस्कुराउनुभयो र तस्बिरबारे जिज्ञासा राख्दै अन्य तस्बिर हेर्नुभयो । कार्यक्रममा सरकारका प्रवक्ता एवं सञ्चार तथा सूचना प्रविधिमन्त्री पृथ्वीसुब्बा गुरुङले लाखौँ ताराको बिचको चन्द्रमा जस्तै गोरखापत्र उठ्नुपर्ने बताउनुभयो । उहाँले सबै सम्पत्तिको संरक्षण गर्नुपर्ने बताउनुभयो । वरिष्ठ फोटो पत्रकार गोपाल चित्रकार २०३० सालमा पहिलो फोटो पत्रकारको जिम्मेवारीमा नियुक्त हुनुभएपछि तस्बिर सङ्कलन सुरु भएको हो । उहाँ गोरखापत्र संस्थानको महाप्रबन्धकको जिम्मेवारीमा पनि रहनुभयो । प्रमुख हुमागाईंले भन्नुभयो, “त्यसअघि दरबारदेखि दिएका र अन्य स्रोतबाट प्राप्त तस्बिर मात्रै प्रकाशित हुन्थे । अहिले हामीसँग हजारौँ तस्बिरको सङ्ग्रह छ ।”",
      "link": "https://gorkhapatraonline.com/news/153990",
      "image": "https://gorkhapatraonline.com/storage/media/271500/conversions/IMG_9428-original-thumb.jpg"
    },
    {
      "slug": "153989",
      "title": "भारत–पाकिस्तान तनाव थप उच्च",
      "timestamp": 1746662400000,
      "source": "gp",
      "content": "भारत र पाकिस्तानबिचको तनाव थप उच्च बनेको छ ।",
      "longContent": "काठमाडौँ, वैशाख २५ गते । भारत र पाकिस्तानबिचको तनाव थप उच्च बनेको छ । भारतले बुधबार बिहानै जम्मु काश्मीर र पाकिस्तानी सीमा क्षेत्रमा ‘अपरेसन सिन्दूर’ नाममा क्षेप्यास्त्र प्रहार गरेपछि दुई देशबिच तनाव थप उच्च बनेको हो । यस घटनासँगै दुई देशबिच सम्भावित युद्धको खतरा प्रबल भएको छ । दुई साताअघि भारत प्रशासित काश्मीरको पहलगाममा एक जना नेपाली नागरिकसहित २६ जनाको मृत्यु हुने गरी भएको आक्रमणको बदलामा भारतले क्षेप्यास्त्र प्रहार गरेको ठानिएको छ । भारतले गरेको आक्रमणमा पनि २६ जनाको मृत्यु भएको जनाइएको छ । करिब चार सय जना घाइते भएको अनुमान गरिएको छ । भारतको रक्षा मन्त्रालयले क्षेप्यास्त्र आक्रमणलगत्तै वक्तव्यमार्फत आक्रमणको पुष्टि गरेको छ । रक्षा मन्त्रालयको वक्तव्यमा भनिएको छ, “केही समयअघि भारतीय सशस्त्र बलले पाकिस्तान र पाकिस्तानद्वारा कब्जा गरिएको जम्मु काश्मीरमा आतङ्कवादीका भौतिक संरचनामा प्रहार गर्दै ‘अपरेसन सिन्दूर’ सुरु ग¥यो, जहाँबाट भारतविरुद्ध आतङ्कवादी आक्रमणहरूको योजना निर्देशित गरिएको थियो ।” उसका अनुसार सो क्षेप्यास्त्र त्यहाँका नौ स्थानलाई लक्षित गरी प्रहार गरिएको थियो । भौतिक पूर्वाधारहरूलाई नष्ट गर्ने योजना अनुसार भएको आक्रमण अत्यन्त संयमित रहँदै पाकिस्तानका सैनिक निकायतर्फ लक्षित नगरेको भारतको रक्षा मन्त्रालयले प्रस्ट पारेको छ । वक्तव्य अनुसार यो कदम पहलगाममा भएको बर्बर आक्रमणको घटनाको प्रतिक्रिया हो । सोही आक्रमणमा जिम्मेवार व्यक्तिहरूलाई जवाफदेही बनाउने प्रयास यस आक्रमणले गरेको पनि भारतीय रक्षा मन्त्रालयले जनाएको छ ।कायरतापूर्ण आक्रमण : पाकिस्तानपाकिस्तानी नागरिकलाई लक्षित गर्दै भारतले गरेको आक्रमण कायरतापूर्ण रहेको औँल्याउँदै पाकिस्तान सरकारले कडा निन्दा गरेको छ । पाकिस्तानका प्रधानमन्त्री सेवाज सरिफले भारतलाई शत्रुको संज्ञा दिँदै पाँच स्थानमा भएको दुष्टतापूर्ण आक्रमणको जवाफ दिइने प्रतिक्रिया अन्तर्राष्ट्रिय सञ्चार माध्यमलाई दिनुभएको छ । भारतीय आक्रमणका विरुद्ध निर्णायक प्रतिक्रिया दिने अधिकार पाकिस्तानसँग रहेको उल्लेख गर्दै उहाँले शत्रुको दुर्भावनापूर्ण उद्देश्य हासिल गर्न कदापि नदिइने वक्तव्यमार्फत प्रस्ट पार्नुभएको छ । सरकारका तर्फबाट पाकिस्तानको विदेश मन्त्रालयले भनेको छ, “हामी भारतको कायरतापूर्ण कार्यको कडा निन्दा गर्छौं, जुन संयुक्त राष्ट्रसङ्घको बडापत्र, अन्तर्राष्ट्रिय कानुन र अन्तरराज्य सम्बन्धको स्थापित मान्यताको स्पष्ट उल्लङ्घन हो ।”वक्तव्यमा भनिएको छ, “भारतको आक्रामक कार्यले महिला र बालबालिकासहित सर्वसाधारणको मृत्यु भएको छ । यो आक्रामक कार्यले व्यावसायिक हवाई यातायातमा पनि गम्भीर खतरा निम्त्याएको छ ।”पाकिस्तानका रक्षामन्त्री खवाजा आसिफले गैरसैनिक नागरिक बस्ने इलाकामा आक्रमण भएको भन्दै रोष प्रकट गर्नुभएको छ । आक्रमणमा मारिएका २६ मध्ये एक बालक र एक महिला रहेको उहाँले जानकारी दिनुभयो । सीमापार पानी बग्न नदिने भारतको उद्घोषपहलगाम घटनालगत्तै भारतले पाकिस्तानसँगको ६५ वर्ष पुरानो सिन्धु जल सम्झौता रद्द गरिसकेको छ । पाकिस्तानमा रहेका कूटनीतिक अधिकारीको कटौती गर्दै दिल्लीमा रहेका पाकिस्तानी दूतलाई देश निकाला गरेको छ । साथै भारतमा रहेका पाकिस्तानी राहदानीवाहकलाई पनि घर फर्कन अनुरोध गरिएको थियो । सम्झौता रद्द गरेसँगै बुधबारदेखि भारतीय भूमिबाट पाकिस्तान जाने नदीहरूबाट पानीसमेत सीमापारि जान नदिने उद्घोष भारत सरकारले गरेको छ । प्रधानमन्त्री मोदीले भन्नुभएको छ, “अब भारतको पानी भारतकै फाइदाका लागि बग्ने छ, भारतको फाइदाका लागि संरक्षण गरिने छ र त्यसको उपयोग भारतको प्रगतिका लागि गरिने छ ।” उहाँ आफ्नो युरोप भ्रमणसमेत स्थगित गरेर पाकिस्तान लक्षित प्रत्याक्रमणमा जुट्नुभएको छ । संयमित रहन संयुक्त राष्ट्रसङ्घको अपिलसंयुक्त राष्ट्रसङ्घले भारत र पाकिस्तानलाई संयमित रहन अपिल गरेको छ । संयुक्त राष्ट्रसङ्घका महासचिव एन्टोनियो गुटेर्रेसले भारत र पाकिस्तानलाई सैन्य संयमता अपनाउन अपिल गर्नुभएको हो । उहाँले कूटनीतिक नोटमार्फत भन्नुभएको छ, “विश्वले भारत र पाकिस्तान बिचको सैन्य टकराब सहन सक्दैन ।”दुई दक्षिण एसियाली छिमेकीहरूबिचको तनाव बर्सौंपछि फेरि सबैभन्दा उच्च बिन्दुमा पुगेको र त्यो यस क्षेत्रका लागि पनि उपयुक्त नभएको भन्दै चेतावनी दिनुभएको छ । उहाँले दुई देशबिचको तनाव कम गर्न र कूटनीतिक माध्यमको प्रयोग गर्दै दुवै सरकारलाई आफ्नो सद्भाव प्रस्ताव गरेर अघि बढ्न सुझाउनुभएको छ । उहाँले सैन्य समाधान कुनै समाधान नभएको औँल्याउँदै सुझबुझका साथ काम गर्न आग्रह गर्नुभएको छ । विश्व नेतृत्वबाट समर्थन र विरोध दुवै भारत–पाकिस्तान आक्रमण प्रत्याक्रमणको घटनालाई विश्वका उच्च नेतृत्वमध्ये कसैले समर्थन र कसैले विरोध गरेका छन् । अमेरिकाका राष्ट्रपति डोनाल्ड ट्रम्पले दुई देशबिचको यस घटनालाई दुःखद भएको भन्दै शान्तिको कामना गर्नुभएको छ । चीन सरकारले भारतले पाकिस्तानमाथि गरेको हवाई आक्रमण चिन्ताजनक रहेको टिप्पणी गरेको छ । चीनको विदेशमन्त्रालयका प्रवक्ता माओ निङले वक्तव्यमार्फत भारतको सैन्य कारबाही दुर्भाग्यपूर्ण रहेको उल्लेख गर्नुभएको छ । इजरायलले भारतको समर्थन गरेको छ भने अन्य धेरै मुलुकहरूले संयम अपनाउन भनेका छन् ।",
      "link": "https://gorkhapatraonline.com/news/153989",
      "image": "https://gorkhapatraonline.com/storage/media/271499/conversions/PAKISTAN-MURIDKE-INDIA-ATTACK-DAMAGEXxjpbeE007395_20250507_PEPFN0A001-original-thumb.jpg"
    },
    {
      "slug": "153988",
      "title": "रित्तो संसदमा छलफल",
      "timestamp": 1746662400000,
      "source": "gp",
      "content": "नीति तथा कार्यक्रममाथि संसद्मा भइरहेको छलफल कर्मकाण्डी बन्दै गएको छ । छलफलमा भाग लिने सांसदको उपस्थितिसमेत संसद्का दुवै सदनमा नगण्य छ । आफ्ना धारणा राख्ने र बाहिरिने क्रमले नीति कार्यक्रममाथिको छलफल करिब करिब खाली सभामा भइरहेको छ ।",
      "longContent": "काठमाडौँ, वैशाख २५ गते । नीति तथा कार्यक्रममाथि संसद्मा भइरहेको छलफल कर्मकाण्डी बन्दै गएको छ । छलफलमा भाग लिने सांसदको उपस्थितिसमेत संसद्का दुवै सदनमा नगण्य छ । आफ्ना धारणा राख्ने र बाहिरिने क्रमले नीति कार्यक्रममाथिको छलफल करिब करिब खाली सभामा भइरहेको छ । प्रतिनिधि सभामा नीति कार्यक्रममाथिको पछिल्लो तीन दिनको छलफलको अन्त्यसम्म नगण्य सांसद मात्र सभामा उपस्थित छन् । कुनै प्रश्न वा प्रस्ताव निर्णयार्थ पेस गर्नुपर्ने अवस्थाबाहेक गणपूरक सङ्ख्या आवश्यक नपर्ने भएपछि सांसदहरू हाजिर गरेर र आफ्नो बोल्ने क्रमपछि बाहिरिने गरेका छन् । सरकारका तर्फबाट राष्ट्रपति रामचन्द्र पौडेलले वैशाख १९ गते सङ्घीय संसद्को संयुक्त बैठकमा नीति कार्यक्रम पेस गर्नुभएको थियो । नीति कार्यक्रममा वैशाख २२ गतेबाट सभामा छलफल सुरु भएको थियो । प्रधानमन्त्री केपी शर्मा ओलीले छलफलको प्रस्ताव गर्नुभएसँगै प्रमुख विपक्षी दलका नेता पुष्पकमल दाहाल ‘प्रचण्ड’ बाट छलफल प्रारम्भ भएको थियो । छलफल प्रारम्भमा संशोधनकर्ता ३६ जनाले धारणा राखेका थिए । संशोधनकर्तापछि अन्य १५ सांसदले पनि छलफलमा भाग लिएका थिए । त्यसपछिका बैठकमा सुरुवातको उपस्थिति उल्लेख्य भए पनि छलफलका क्रममा सांसदको उपस्थिति निकै न्यून छ । नीति कार्यक्रमको छलफलमा शीर्ष नेताको उपस्थिति पनि न्यून छ । अन्य सांसद पनि उपस्थित हुने र फर्कने क्रम देखिन्छ । प्रतिनिधि सभामा मङ्गलबार २०८ सांसदको उपस्थिति थियो । आकस्मिक, शून्य र विशेष समयपछिको नीति कार्यक्रमको छलफलमा २१ सांसदले भाग लिएका थिए । खाली सभामा नै नीति कार्यक्रम छलफल भएको थियो । न्यून उपस्थितिमा छलफलको क्रम बुधबार पनि जारी नै रह्यो । संसद् सचिवालयका अनुसार बुधबार २१० सांसदको उपस्थिति छ तर नीति कार्यक्रमको छलफल भने खाली सभामा नै भयो । बुधबार पनि शीर्ष नेताको पहिलो लहर खोली नै थियो । सत्तापक्ष तथा प्रतिपक्ष दलका अधिकांश शीर्ष नेता उपस्थित छैनन् । आकस्मिक तथा विशेष समयपछि बुधबार २० भन्दा बढी सांसदले नीति कार्यक्रमको छलफलमा भाग लिएका छन् । भारत–पाक युद्धबारे ध्यानाकर्षणभारत पाकिस्तान युद्धले नेपालमाथि पार्ने प्रभावबारे चनाखो हुन सांसदले सरकारको ध्यानाकर्षण गराएका छन् । काश्मीरको पहलगाममा आतङ्कवादी हमला भएको दुई सातापछि भारतले पाकिस्तानमाथि हमला गरेको हो । भारत–पाकिस्तानको युद्धको सन्दर्भमा सचेत रहन र आवश्यक सतर्कताका लागि सांसदले सरकारको ध्यानाकर्षण गराएका हुन् । प्रतिनिधि सभामा पूर्वपरराष्ट्रमन्त्री एनपी साउदले घटनाबारे सरकार गम्भीर हुनुपर्ने बताउनुभयो । साउदले पाकिस्तानका सैन्य अधिकारीको नेपाल भ्रमणबारे पनि चासो प्रकट गर्नुभयो । उहाँले पूर्वनिर्धारित कार्यक्रम भए पनि उक्त भ्रमण समयसान्दर्भिक नभएको टिप्पणी गर्नुभयो । स्वतन्त्र सांसद अमरेशकुमार सिंहले पाकिस्तानी सेनाका उच्च अधिकारीको भ्रमण उपयुक्त समयमा नभएको बताउनुभयो । सिंहले तिनै सेना प्रमुखको नेपाल भ्रमणको आवश्यकताबारे पनि प्रश्न उठाउनुभयो । सांसद सर्वेन्द्रनाथ शुक्लले आतङ्कवादका सम्बन्धमा नेपालले आफूलाई प्रस्ट हुनु आवश्यक रहेको बताउनुभयो । असंलग्न परराष्ट्र नीति अवलम्बन भए पनि आतङ्कवादी क्रियाकलापबारे स्पष्ट हुन आवश्यक रहेको शुक्लाको भनाइ छ । उहाँले पहलगाम आक्रमणको निन्दा पनि गर्नुभयो । सांसद सञ्जयकुमार गौतमले दुई देशबिचको युद्धले नेपाललाई पार्ने प्रभावबारे सरकार सचेत हुनुपर्ने धारणा राख्नुभयो । खुला सीमाका कारण नेपालमा पर्न सक्ने प्रभावबारे सरकार सतर्क हुनुपर्ने पनि गौतमको धारणा थियो ।",
      "link": "https://gorkhapatraonline.com/news/153988",
      "image": "https://gorkhapatraonline.com/storage/media/271498/conversions/GopalDahal-KTM-22_MG_9492copy-original-thumb.jpg"
    },
    {
      "slug": "153987",
      "title": "फेला परेन भासिएको गाडी : भूगर्भविद्को टोली नै असुरक्षित",
      "timestamp": 1746662400000,
      "source": "gp",
      "content": "हेटौँडा उपमहानगरपालिका वडा नं. १७, गैरीगाउँमा गत शुक्रबार जमिनमा भासिएर हराएको बोलेरो गाडीका बारेमा अध्ययन गर्न आएको भूगर्भविद्को टोली गाडीको अवस्थितिका बारेमा पत्ता नै नलगाई फर्किएको छ ।",
      "longContent": "राममणि दाहालमकवानपुर, वैशाख २५ गते । हेटौँडा उपमहानगरपालिका वडा नं. १७, गैरीगाउँमा गत शुक्रबार जमिनमा भासिएर हराएको बोलेरो गाडीका बारेमा अध्ययन गर्न आएको भूगर्भविद्को टोली गाडीको अवस्थितिका बारेमा पत्ता नै नलगाई फर्किएको छ । गैरीगाउँबाट चुच्चेखोलातर्फ आउँदै गरेको ना ४ च ४८३३ नम्बरको माछा बोक्ने सिङ्गल क्याप बोलेरो गाडी अचानक चिप्लिन गई गत शुक्रबार दिउँसोबाट जमिनमा भासिएपछि बेपत्ता भएको हो । दलदलमा भासिएर बेपत्ता भएको उक्त गाडी छैटौँ दिन हुँदासमेत फेला परेको छैन ।उता जमिनभित्रै हराएको गाडीका बारेमा अध्ययन गर्न आएको भूगर्भविद्को टोली बुधबार दिउँसो काठमाडौँ फर्किएको जिल्ला प्रहरी कार्यालय मकवानपुरका प्रहरी नायब उपरीक्षक श्यामु अर्यालले जानकारी दिनुभयो । भूगर्भविद् नारायण अधिकारीसहितको टोली आफूहरू नै असुरक्षित भएको भन्दै फर्किएको हो । भूगर्भविद् अधिकारीले गाडी भासिएको घटनास्थल क्षेत्रमा चुम्बकीय शक्ति भएको वस्तु प्रारम्भिक अध्ययनबाट देखिएको भन्दै उहाँले प्रारम्भिक अध्ययन भएको र अझै गाडी कति तल र कहाँ छ भन्ने यकिन भइनसकेको बताउनुभयो । “गाडी कति गहिराइमा छ भन्ने प्रारम्भिक रूपमा थाहा भयो तर पुष्टि भइसकेको छैन,” उहाँले भन्नुभयो, “अध्ययन भएको छ, यसका आधारमा के नतिजा देखिन्छ थाहा छैन, यसको वैज्ञानिक उत्तरका लागि थप अध्ययन आवश्यक छ ।” उहाँले अहिले अध्ययन रोकिने बताउँदै भन्नुभयो, “हाम्रो सुरक्षाका लागि पनि अध्ययन रोकिन्छ ।” उहाँले अहिलेसम्म भएका अध्ययनको विश्लेषण गरेर अगाडि बढ्ने भन्दै यस क्षेत्रमा पानीका मूल तीन स्थानबाट आएको पाइएको बताउनुभयो ।भूगर्भविद् अधिकारीसहितको टोलीले मङ्गलबार बिहानबाट अध्ययन थालेको थियो । अध्ययन टोलीले प्रारम्भिक कार्य पूरा गरी काठमाडौँ फर्केर पहिलो चरणको अध्ययनको विश्लेषणपछि दोस्रो चरणको कार्य हुने जनाइएको छ । टोलीले मङ्गलबार झन्डै १० घण्टा अध्ययन गरेको थियो । गैरीगाउँबाट चुच्चेखोलातर्फ आउने भित्री कच्ची सडकखण्डमा सडकनजिकै माछापालनका लागि बोरिङ खनेको पानीसहितको खाल्डोमा बोलेरो गाडी भासिएर दलदलमा बेपत्ता भएको अनुमान गरिएको जिल्ला प्रहरी कार्यालय मकवानपुरले जनाएको छ । बेपत्ता भएको गाडी फेला नपरेपछि घटनास्थल पुग्नुभएका हेटौँडा उपमहानगरपालिकाका प्रमुख मीनाकुमारी लामाले अब पनि भूगर्भविद् बोलाएर खोजी कार्य गरिने बताउनुभएको थियो । गाडी भासिएको केहीबेरमै बेपत्ता भएको थियो भने गाडी भासिएसँगै सडकमै दह बनेको थियो । बोलेरोचालक र सहचालक भने भासिनुअघि नै निस्किएकाले दुर्घटनामा पर्नबाट जोगिएका छन् । गाडी भासिएको ठाउँनजिकै माछापालन गरिएको पोखरी र स्थानीयले बोरिङसमेत गरेका कारण जमिन भासिन पुगेको जनाइएको छ ।",
      "link": "https://gorkhapatraonline.com/news/153987",
      "image": "https://gorkhapatraonline.com/storage/media/271497/conversions/gadi-bepatta-original-thumb.jpg"
    },
    {
      "slug": "153972",
      "title": "विरासत र इतिहासको हिसाबले हामी समृद्ध छौँ : कार्यकारी अध्यक्ष सुवेदी",
      "timestamp": 1746576000000,
      "source": "gp",
      "content": "गोरखापत्र संस्थानका कार्यकारी अध्यक्ष विष्णुप्रसाद सुवेदीले गोरखापत्र संस्थान विरासत र इतिहासको हिसाबले समृद्ध रहेको बताउनुभएको छ ।",
      "longContent": "काठमाडौँ, वैशाख २४ गते । गोरखापत्र संस्थानका कार्यकारी अध्यक्ष विष्णुप्रसाद सुवेदीले गोरखापत्र संस्थान विरासत र इतिहासको हिसाबले समृद्ध रहेको बताउनु भएको छ । गोरखापत्र दैनिकको १२५ औँ वर्ष प्रवेश तथा  गोरखापत्र संस्थानको ६३ औँ र वार्षिकोत्सवको अवसरमा आयोजित विशेष कार्यक्रमलाई सम्बोधन गर्दै उहाँले विरासतको हिसाबमा समृद्ध भए पनि सूचना र प्रविधिको क्षेत्रमा देखिएको परिवर्तन अनुसार कार्यशैली बदल्नुपर्नेमा जोड दिनुभएको छ । उहाँले भन्नु भयाे ‘‘१२४ वर्षदेखि अविरल यात्रामा गोरखापत्रले राजनीतिक रूपान्तरणका सबै आरोह अवरोहलाई सामना गरेको छ । विरासत र इतिहासको हिसाबले हामी समृद्ध छौँ । तर अहिले सूचना प्रविधिको क्षेत्रमा जुन ढङ्गको परिवर्तन भएको छ । त्यो अनुसार कार्यशैली बदल्नुपर्ने आवश्यक छ ।’’ अध्यक्ष सुवेदीले रूपान्तरणको सुरुवात गरेको नतिजा देखिँदै गएको उल्लेख गर्नुहुँदै त्यसकै परिणामका आधारमा १२५ औँ वार्षिकोत्सवको अवसरमा कर्मचारीलाई १५ दिनको प्रोत्साहन प्रदान गरेको उल्लेख गर्नुभयो । ‘‘२४ घण्टामा गोरखापत्र किन पढ्ने प्रश्न हामीमाथि छ । त्यसको जवाफ दिन हामीले संस्थानको रूपान्तरणको प्रयास सुरु गरेका छौँ । अर्थ मन्त्रालयको वार्षिक प्रतिवेदनमा संस्थान नाफामा छ । त्यही नाफाको आधारमा यो विशेष अवसरमा कर्मचारीलाई प्रोत्साहन प्रदान गरेका छौँ ।’’ हामी हरेक राजनीतिक परिवर्तनको साक्षी  बनेको गोरखापत्रले हरेक परिवर्तनमा सरकारलाई सहयोग गरेको सम्झना गर्नुहुँदै उहाँले भवन निर्माणका लागि सरकारले पहल गर्नुपर्नेमा जोड दिनुभयो । २०७२ सालमा भूकम्पले भवन क्षतिग्रस्त बने पनि अहिलेसम्म भवन बन्न नसकेको विषयमा प्रधानमन्त्रीलाई जानकारी गराउनुभएको छ ।‘‘संस्थान जीर्ण भवनमा छ । भवनमा बनाउने विषयमा सिंह दरबारमा विभिन्न ढोका चाहारेका छौँ । मान्य मन्त्रीज्यू (सञ्चार) ले बजेटमा गोरखापत्रको भवन निर्माणका लागि बजेट विनियोजन हुन्छ भन्नु भएको छ । आगामी बजेटमा गोरखापत्रको भवन समेटिने विश्वास हामीले लिएका छौँ ।’’ अध्यक्ष सुवेदीले गोरखापत्र १२५ औँ वर्ष प्रवेश गरेको अवसरमा प्रधानमन्त्रीको उपस्थितिसँगै केही खुसी प्राप्त भएको उल्लेख गर्नुभयो । ‘‘प्रधानमन्त्रीको उपस्थिति पहिलो खुसी, अभिभावकीय हौसला र ऊर्जामात्र होइन फरक उत्साह प्राप्त भएको छ । दोस्रो खुसी गोरखापत्र संस्थानको विनियमावलीको टुङ्गो लागेको छ । यो स्वीकृत भएसँगै गोरखापत्रका कर्मचारीको वृत्ति विकासको बाटो खुलेको छ’’, अध्यक्ष सुवेदीले भन्नुभयो, ‘‘तेस्रो खुसी गोरखापत्र संस्थानको २०१९ को ऐन खारेज गरेर नयाँ ऐन ल्याउने र गोरखापत्रको समग्र सुधार गर्ने तथा गोरखापत्रलाई सार्वजनिक प्रकाशनमा लैजाने योजना सञ्चारमन्त्रीज्यूको नेतृत्वमा सुरु भएको छ ।’’ प्रधानमन्त्री केपी शर्मा ओलीको प्रमुख आतिथ्यतामा राष्ट्रिय सभा गृहमा सम्पन्न कार्यक्रममा सञ्चार तथा सूचना प्रविधि मन्त्री पृथ्वीसुब्बा गुरुङ विशिष्ट अतिथिका रूपमा उपस्थित हुनुहुन्थ्यो।",
      "link": "https://gorkhapatraonline.com/news/153972",
      "image": "https://gorkhapatraonline.com/storage/media/271489/conversions/Chair-manff-original-thumb.jpg"
    },
    {
      "slug": "153968",
      "title": "गोरखापत्रलाई समय सुहाउँदो बनाउन व्यवस्थापन सक्रिय छ : महाप्रबन्धक ऐरी",
      "timestamp": 1746576000000,
      "source": "gp",
      "content": "गोरखापत्र संस्थानका महाप्रबन्धक लालबहादुर ऐरीले व्यवस्थापन गोरखापत्रलाई समय सुहाउँदो बनाउन सक्रिय रहेको बताउनुभएको छ। गोरखापत्र प्रकाशनको १२५ औँ वर्ष प्रवेश र संस्थानको ६३ औँ वार्षिकोत्सवको अवसरमा आयोजित विशेष कार्यक्रमलाई सम्बोधन गर्नुहुँदै महाप्रबन्धक ऐरीले यस्तो बताउनुभएको हो।",
      "longContent": "काठमाडौँ, वैशाख २४ गते। गोरखापत्र संस्थानका महाप्रबन्धक लालबहादुर ऐरीले व्यवस्थापन गोरखापत्रलाई समय सुहाउँदो बनाउन सक्रिय रहेको बताउनुभएको छ। गोरखापत्र प्रकाशनको १२५ औँ वर्ष प्रवेश र संस्थानको ६३ औँ वार्षिकोत्सवको अवसरमा आयोजित विशेष कार्यक्रमलाई सम्बोधन गर्नुहुँदै महाप्रबन्धक ऐरीले यस्तो बताउनु भएको हो। ‘‘मिडियाका लागि चुनौतीपूर्ण अवस्थामा पनि संस्थान नाफामा छ। यसकै प्रतिफलस्वरूप हामीले कर्मचारीलाई केही प्रोत्साहन उपलब्ध गराउने निर्णय गरेका छौँ। बिमा रकमलाईसमेत वृद्धि गर्ने निर्णय भएको छ। यो कामको सहजीकरण गर्ने संस्थानका कर्मचारी र मन्त्रालयका प्रतिनिधिलाई धन्यवाद दिन्छु’’, उहाँले भन्नुभयो।स्वागत मन्तव्य राख्नुहुँदै उहाँले गोरखापत्र एउटा पत्रिका मात्र नभएर नेपाली भाषा, साहित्य र राजनीतिको इतिहास भएको बताउनुभयो। उहाँले गोरखापत्र नेपाली समाजको जीवनशैली र समग्र विकाससँग जोडिएको हुनाले सबैले आजको दिनमा गर्व गर्नुपर्नेमा जोड दिनुभयो।उहाँले १२५ औँ वार्षिकोत्सवको दिन गोरखापत्रका लागि गौरवपूर्ण रहेको बताउनुभयो। ‘‘यो गोरखापत्रको गौरवको दिन हो’, उहाँले भन्नुभयो। उहाँले गोरखापत्रलाई १२५ औँ वर्ष प्रवेश गर्नमा यसका पूर्व कर्मचारीको योगदान विशेष रहेको भन्दै चर्चा गर्नुभयो। महाप्रबन्धक ऐरीले औपचारिक रूपमा पत्रकारिताको सुरुवात गोरखापत्रबाट तत्कालीन अवस्थामा सुरु भएको प्रकाशनलाई हेरेर राष्ट्रिय पत्रकारिता दिवसको सुरुवात भएको सम्झना गर्नुभयो। उहाँले यो अवसरमा नेपाली पत्रकारिताको समग्र स्थितिलाई छलफल र बहस गर्ने समय आएको र गोरखापत्रको प्रकाशन भएका दिनलाई उपयुक्त दिन भएको बताउनुभयो।उहाँले विशेष गरेर समाज रूपान्तरणमा मिडियाको भूमिका के रहन्छ भन्ने कुरा आजको दिन महत्त्वपूर्ण बताउनुभयो। ‘‘समाज रूपान्तरणको विम्बका लागि गोरखापत्रलाई अनवरत रूपमा आजको दिनसम्म ल्याउने कर्मचारी र समग्र आम नेपाली दाजुभाइ तथा दिदीबहिनी समग्र पाठक शुभकामनाका लागि हकदार हुनुहुन्छ’’, उहाँले भन्नुभयो। महाप्रबन्धक ऐरीले पत्रकारिताको आयामलाई स्वीकार गर्न नसके गोरखापत्रको अस्थित्वमाथि प्रश्न उठ्ने भन्दै तीन सवालमा अहिले संस्थान व्यवस्थापन केन्द्रित रहेको बताउनुभयो। महाप्रबन्धक ऐरीले ‘‘पत्रकारिताको आयाम फेरिएका छन्। आयामलाई आत्मसात गर्न सकिएन भने हाम्रो औचित्यमाथि प्रश्न उठ्छ। हामी समय सुहाउँदो हुनुको आवश्यक छ। पहिलो विषय हाम्रा सम्पादकीय प्रकाशनको रूपान्तरण आवश्यक छ। हामीमाथि सरकारको मुखपत्र भएको आरोप छ। विभिन्न कालखण्डले होइन भन्ने अवस्था छैन। अब गोरखापत्र त्यस्तो सामग्री दिएर आजको समाजमा विश्वसनीय बन्न सक्छ त भन्ने प्रश्न छ । हामीले सर्वसाधारणको आवाज पहिलो भन्ने सम्पादकीय नीतिलाई अगाडि बढाएका छौँ। यसले गोरखापत्र संस्थानका प्रकाशनमा हिजोको तुलनामा केही न केही परिवर्तन भएको कुरा तथ्यले पुष्टि गरेको छ। पछिल्लो समय हामीले नागरिकको आवाज हुने कोसिस गरेका छौँ।’’ विषयवस्तु पस्किने विषयमा नीतिगत विषय जिम्मेवार भएको उहाँको भनाइ छ। ‘‘समाजले मागे अनुसार विश्वसनीय बनाउन हाम्रा ऐन कानुन र नीतिलाई बनाउनुपर्छ भनेर हामीले माननीय मन्त्रीको नेतृत्वमा नयाँ ऐन ल्याउने विषयमा अगाडि बढेका छौँ। विनियमावलीको कुरा छ। यो धेरै कर्मचारीको वृत्ति विकाससँग जोडिएको छ। अहिले मन्त्रालयको जनकारी अनुसार विनियमावली टुंगिएको छ। हामीले औपचारिकरूपमा प्राप्त गरेका छैनौँ।’’उहाँले गोरखापत्रले प्रविधिलाई आत्मसात गर्नुपर्नेमा जोड दिनुभयो। ‘‘अहिले हामीसँग प्रविधिको आत्मसात गर्नुको विकल्प छैन। हाम्रा विषयवस्तुलाई नागरिकको सहज पहुँचमा पुर्‍याउने काम गरेका छौँ’’, उहाँले भन्नुभयो। प्रकाशनमा नागरिकको आवाज बनाउने सम्पादकीय नीति रहेको भनाैँ उहाँले यो अभ्यासले सबै विषयवस्तु फेरिएको दाबी गर्न नसके पनि पछिल्लो समय नागरिकको आवाज बन्ने प्रयास भइरहेको गरेको उल्लेख गर्नुभयो। उहाँले संस्थान सुधारका लागि विनियमावली, कार्यविधि, मापदण्ड, समय सापेक्षा व्यापारको मापदण्ड बनाउनुपर्नेमा जोड दिनुभयो। प्रधानमन्त्री केपी शर्मा ओलीको प्रमुख आतिथ्यतामा सम्पन्न कार्यक्रममा सञ्चार तथा सूचना प्रविधि मन्त्री पृथ्वीसुब्बा गुरुङ विशिष्ट अतिथिका रूपमा उपस्थित हुनुहुन्थ्यो।",
      "link": "https://gorkhapatraonline.com/news/153968",
      "image": "https://gorkhapatraonline.com/storage/media/271478/conversions/01-GM-lal-airi-sir-final-original-thumb.jpg"
    },
    {
      "slug": "153969",
      "title": "स्वतन्त्र र निष्पक्ष पत्रकारिता बिना लोकतन्त्रको कल्पना गर्न सकिन्न : राष्ट्रपति",
      "timestamp": 1746576000000,
      "source": "gp",
      "content": "राष्ट्रपति रामचन्द्र पौडेलले नेपालको राजनीतिक, सामाजिक, सांस्कृतिकलगायतका हरेक परिवर्तनहरूमा नेपाली पत्रकारिता जगतले खेलेको भूमिका उल्लेखनीय रहेको बताउनुभएको छ ।",
      "longContent": "काठमाडौँ, वैशाख २४ गते । राष्ट्रपति रामचन्द्र पौडेलले नेपालको राजनीतिक, सामाजिक, सांस्कृतिकलगायतका हरेक परिवर्तनहरूमा नेपाली पत्रकारिता जगतले खेलेको भूमिका उल्लेखनीय रहेको बताउनुभएको छ । राष्ट्रिय पत्रकारिता दिवसका अवसरमा सूचना तथा सञ्चार प्रविधि मन्त्रालयले आयोजना गरेको वरिष्ठ पत्रकार सम्मान तथा राष्ट्रिय पत्रकारिता पुरस्कार वितरण कार्यक्रमलाई सम्बोधन गर्नुहुँदै पत्रकारिता परिवर्तनको वाहक र राष्ट्र निर्माणको एउटा सशक्त तथा प्रभावकारी माध्यम भएको बताउनुभयो । राष्ट्रपति पौडेलले स्वतन्त्र, निष्पक्ष र तटस्थ पत्रकारिताका लागि लोकतन्त्र अनिवार्य शर्त भएको भन्दै स्वतन्त्र र निष्पक्ष पत्रकारिता बिना लोकतन्त्रको कल्पना गर्न नसकिने स्पष्ट पार्नुभयो । उहाँले भन्नुभयो, ‘‘त्यही भएर हाम्रो संविधानले प्रेस तथा अभिव्यक्ति स्वतन्त्रताको प्रत्याभूत गरेको हो । संविधानको यो मर्म र भावनाअनुसार पत्रकारलाई निर्भय र स्वतन्त्रतापूर्वक समाचार सम्प्रेषण गर्ने वातावरण निर्माण गर्नु राज्यको दायित्व हो  । त्यसैगरी सत्यतथ्य समाचार सम्प्रेषण गरेर जनतालाई सुसूचित गर्नु जिम्मेवार प्रेसको धर्म हो । यसतर्फ नेपाली प्रेस सदैव सजग र चनाखो हुनेनै छ भन्ने मैले विश्वास लिएको छु ।’’राष्ट्रपति पौडेलले समाचार लेखेकै आधारमा पत्रकार असुरक्षित हुनुपर्ने अवस्थाको अन्त्य हुनुपर्ने बताउँदै सुरक्षित र जोखिममुक्त वातावरणमा समाचार सङ्कलन र सम्प्रेषण गर्ने अवस्थाको सुनिश्चितातर्फ हामी सबैको ध्यान जान आवश्यक रहेको बताउनुभयो । उहाँले सूचना प्रविधिको विकाससँगै बढ्दो सामाजिक सञ्जाल र नागरिक पत्रकारिताको प्रयोगले आधारहिन र मिथ्या सूचना सम्प्रेषणबाट जनतालाई दिग्भ्रमित पार्न सक्ने खतराको सामना गर्नु वर्तमान आमसञ्चार माध्यम सामु थपिएको चुनौती भन्दै यस्ता चुनौतीको सामना गर्न नेपाली प्रेस सक्षम हुने विश्वास व्यक्त गर्नुभयो ।सङ्घीय लोकतान्त्रिक गणतन्त्रलाई अझै बलियो बनाउँदै राजनीतिक परिवर्तनपछि नेपाली जनताले अपेक्षा गरेको सुशासन, विकास, प्रगति र आर्थिक समृद्धिको युगानुकुल चाहनालाई पूरा गर्ने अभियानमा आफ्नोतर्फबाट नेपाली प्रेसले आगामी दिनमा अझै प्रभावकारी ढङ्गले काम गर्नेमा आफू विश्वस्त रहेको राष्ट्रपति पौडेलको भनाइ थियो ।सो अवसरमा वरिष्ठ पत्रकार सम्मान २०८१ पत्रकार महासङ्घका पूर्व अध्यक्ष विपूल पोखरेल र प्रेस चौतारी नेपालका पूर्व अध्यक्ष गणेश बस्नेतलाई प्रदान गरिएको थियो भने राष्ट्रिय पत्रकारीता पुरस्कार २०८१ विमल गौतम बाग्लुङ, दिपेन्द्र श्रेष्ठ कास्की, लोग्शरी कुँवर कैलाली, दिपेन्द्र बान्तवा सङ्खुवासभा, डिल्लीराम खतिवडा उदयपुर र सागर पण्डित तनहुँलाई प्रदान गरिएको थियो ।",
      "link": "https://gorkhapatraonline.com/news/153969",
      "image": "https://gorkhapatraonline.com/storage/media/271457/conversions/b0de2013-f427-402c-a823-bd6cd1dbc3e2-original-thumb.jpg"
    },
    {
      "slug": "153966",
      "title": "बैँक नोटबाहेक छपाइका सबै काम नेपालमै सुरु भएको छ : सञ्चारमन्त्री गुरुङ",
      "timestamp": 1746576000000,
      "source": "gp",
      "content": "सञ्चार तथा सूचना प्रविधि मन्त्री पृथ्वीसुब्बा गुरुङले बैँक नोट बाहेक सुरक्षाका सबै सामग्री छाप्ने व्यवस्था नेपालमै सुरु भएको बताउनुभएको छ।",
      "longContent": "काठमाडौँ, वैशाख २४ गते। सञ्चार तथा सूचना प्रविधि मन्त्री पृथ्वीसुब्बा गुरुङले बैँक नोट बाहेक सुरक्षाका सबै सामग्री छाप्ने व्यवस्था नेपालमै सुरु भएको बताउनुभएको छ।बुधबार गोरखापत्र दैनिकको एक सय २५ औँ वार्षिकोत्सवको अवसरमा आयोजित विशेष कार्यक्रमलाई सम्बोधन गर्नुहुँदै उहाँले यस्तो बताउनुभएको हो। उहाँले नोटबाहेकका सबै छपाईका सामग्री उत्पादन गर्न सक्ने प्रेसको व्यवस्था भइसकेको बताउनुभयो। जनशक्ति र वित्तीय व्यवस्थापन गरी प्रेस सञ्चालनको तयारी भइरहेको उहाँको भनाइ छ। पासपोर्टलगायत सुरक्षाका कुनै पनि सामग्री छपाइका लागि अब विदेश जानु नपर्ने उहाँको भनाइ छ।उहाँले भन्नुभयो, ‘बैँक नोटबाहेक सबै चिज उत्पादन गर्न सक्ने प्रिन्ट गर्नसक्ने प्रिन्टिङ प्रेसको प्रबन्ध भइसकेको छ। म्यान पावरको हिसाबले प्रबन्ध गरेर, वित्तीय व्यवस्थापन गरेर हामी त्यो काम गर्दै छौँ। अबदेखि यस्ता चिजहरू छाप्नका लागि विदेश जानुपर्दैन। त्यो काम मन्त्रालयले सुरु गरिसकेको छ।’मन्त्री गुरुङले चलचित्र विकास बोर्डको पुरानो ऐन विस्थापित गरेर नयाँ बनाउने प्रक्रिया सुरु गरेको बताउनुभयो। उहाँले बोर्डको नयाँ ऐन दर्ता भइसकेकाले पास भएर छिट्टै सञ्चालनमा ल्याइने बताउनुभयो। उहाँले चलचिलत्र विकास बोर्डको आफ्नै स्वामित्वको भवन निर्माणको काम समेत भइरहेको बताउनुभयो। चलचित्र क्षेत्रलाई उद्योगको रूपमा विकास गरी राजश्व आर्जनको महत्त्वपूर्ण क्षेत्र बनाउने उहाँको भनाइ छ। उहाँले भन्नुभयो, ‘यो वर्षभित्र मन्त्रालयलाई धेरै कुरामा दुरुस्त बनाउँदै छौँ। चलचित्र विकास बोर्डको पुरानो ऐन थियो। त्यो पास हुन्छ। त्यसको यही वर्षदेखि बिल्डिङ बनाउने काम सुरु हुन्छ। आफ्नै स्टुडियो भवन हुन्छ।’’सञ्चारमन्त्री गुरुङले जनताको हकहितलाई सुनिश्चत गर्ने राज्यको दायित्व भएकाले सङ्घीय लोकतन्त्रान्त्रिक गणतन्त्रको मूल्य मान्यता बचाउनका लागि गोरखापत्रले महत्त्वपूर्ण भुमिका खेल्नुपर्नेमा जोड दिनुभयो।",
      "link": "https://gorkhapatraonline.com/news/153966",
      "image": "https://gorkhapatraonline.com/storage/media/271493/conversions/ps-gurug-original-thumb.jpg"
    },
    {
      "slug": "153963",
      "title": "प्रधानमन्त्रीबाट गोरखापत्रको युग साक्षी लोकार्पण",
      "timestamp": 1746576000000,
      "source": "gp",
      "content": "प्रधानमन्त्री केपी शर्मा ओलीले गोरखापत्र दैनिक १२५ औं वर्ष प्रवेश गरेको अवसरमा प्रकाशित स्मारिका ‘युग साक्षी’ लोकार्पण गर्नुभएको छ ।",
      "longContent": "काठमाडौँ, वैशाख २४ गते । प्रधानमन्त्री केपी शर्मा ओलीले गोरखापत्र दैनिक १२५ औं वर्ष प्रवेश गरेको अवसरमा प्रकाशित स्मारिका ‘युग साक्षी’ लोकार्पण गर्नुभएको छ । संस्थानको ६३ औँ र गोरखापत्र दैनिकको १२५ औं वर्ष प्रवेश गरेको अवसरमा आयोजित विशेष कार्यक्रममा प्रधानमन्त्री ओलीले संस्थानले प्रकाशित गरेको स्मारिका लोकार्पण गर्नुभएको हो ।",
      "link": "https://gorkhapatraonline.com/news/153963",
      "image": "https://gorkhapatraonline.com/storage/media/271439/conversions/gopa-book-lunch-original-thumb.jpg"
    },
    {
      "slug": "153961",
      "title": "गोरखापत्रको १२५ औँ वार्षिकोत्सव समारोह प्रधानमन्त्रीद्वारा उद्घाटन",
      "timestamp": 1746576000000,
      "source": "gp",
      "content": "गोरखापत्र दैनिक १२५ औँ वर्ष प्रवेश र गोरखापत्र संस्थानको ६३ औँ वार्षिकोत्सव समारोहको प्रधानमन्त्री केपी शर्मा ओलीले उद्घाटन गर्नुभएको छ।",
      "longContent": "काठमाडौँ, वैशाख २४ गते। गोरखापत्र दैनिक १२५ औँ वर्ष प्रवेश र गोरखापत्र संस्थानको ६३ औँ वार्षिकोत्सव समारोहको प्रधानमन्त्री केपी शर्मा ओलीले उद्घाटन गर्नुभएको छ।बुधबार राष्ट्रिय सभागृहमा आयोजित विशेष कार्यक्रमको प्रमुख अतिथिका रूपमा प्रधानमन्त्री ओलीले उद्घाटन गर्नुभएको हो।उद्घाटन समारोहमा विशिष्ट अतिथिका रूपमा सञ्चार तथा सूचना प्रविधिमन्त्री पृथ्वीसुब्बा गुरुङ, सञ्चार मन्त्रालयका सचिव राधिका अर्यालको उपस्थिति रहेको छ ।गोरखापत्र संस्थानका कार्यकारी अध्यक्ष विष्णुप्रसाद सुवेदीको सभापतित्वमा आयोजित विशेष कार्यक्रममा बागमती प्रदेशका पूर्व प्रदेश प्रमुख अनुराधा कोइराला, राष्ट्रपतिका प्रमुख प्रेस सल्लाहकार किरण पोखरेल, गोरखापत्र संस्थान सञ्चालक समिति सदस्य सचिन पोखरेल, सुरत पोखरेल, चामप्रसाद धमला, लोकबहादुर चौधरी, प्रेस काउन्सिल नेपालका अध्यक्ष बालकृष्ण बस्नेत, नेपाल पत्रकार महासङ्घका अध्यक्ष निर्मला शर्माको उपस्थिति छ।कार्यक्रममा संस्थानका महाप्रबन्धक लालबहादुर ऐरीले स्वागत मन्तव्य राख्नुभएको छ।उहाँले गोरखापत्र एउटा पत्रिका मात्र नभएर नेपाली भाषा, साहित्य र राजनीतिको इतिहास भएको कुरा सम्झना गर्नुभयो। उहाँले गोरखापत्र नेपाली समाजको जीवनशैली र समग्र विकाससँग जोडिएको हुनाले सबैले आजको दिनमा गर्व गर्नुपर्नेमा जोड दिनुभयो।उहाँले स्वागत मन्तव्यसँगै गोरखापत्रलाई समय सुहाउँदो बनाउनका लागि अहिलेको व्यवस्थापनको रणनीतिबारेसमेत जानकारी गराउनुभएको छ।कार्यक्रममा संस्थानका सल्लाहकार सम्पादक उपेश महर्जन, विज्ञ सल्लाहकार रामकृष्ण अधिकारी, कानुनी सल्लाहकार सुशीला चौधरी, नेपाल उद्योग वाणिज्य सङ्घका अध्यक्ष, राष्ट्रिय समाचार समितिका अध्यक्ष धमेन्द्र झा, महाप्रबन्धक सिद्धराज राई, नेपाल दूरसञ्चार प्रधिकरणका अध्यक्ष  भुपेन्द्र भण्डारी, पिएसपीका कार्यकारी अध्यक्ष महेन्द्र विष्ट, नेपाल प्रेस युनियनका अध्यक्ष शिव लम्साल, सञ्चारिक समूहका महासचिव राधा खनाल, प्रेस सेन्टरका अध्यक्ष कमल गिरी, समाजवादी पत्रकार सङ्गठनका अध्यक्ष शम्भु श्रेष्ठ, मिडिया एकेडेमीका निर्देशक बबिता बस्नेत, गोरखापत्र दैनिकका निमित्त प्रधान सम्पादक शिवप्रसाद भट्टराई, राइजिङ नेपालका भिमसेन थपलिया, युवा मञ्च मासिकका उमेश ओझा, मधुपर्कका सम्पादक त्रिभुवनचन्द्र वाग्ले, मुना मासिकका सम्पादक भवानी सुवेदी, डिजिटल प्रमुख नारद गौतमसहित संस्थानका विभागीय प्रमुख, कर्मचारी र पूर्वकर्मचारीको उपस्थितिमा भएको हो।एक शताब्दीभन्दा लामो इतिहास बोकेको गोरखापत्र मुलुकको गौरवशाली प्रकाशन हो।गोरखापत्र प्रकाशनको प्रारम्भदेखि १९९१ साल वैशाख ८ गतेसम्म हप्ताको एक दिन सोमबार र त्यसपछि २००१ साल असोजसम्म बुधबार प्रकाशन हुन थाल्यो।पछि साताको दुई र तीन पटक हुँदै २०१७ साल फागुन ७ बाट दैनिक भएको हो ।मुलुककै जेठो समाचारमूलक पत्रिका गोरखापत्रको प्रकाशन आरम्भ भएको विसं १९५८ वैशाख २४ गतेको स्मरणमा हरेक वर्षको वैशाख २४ गते राष्ट्रिय पत्रकारिता दिवस मनाइन्छ। विसं २०७३ देखि राष्ट्रिय पत्रकारिता दिवस मनाउन सुरु गरिएको हो।",
      "link": "https://gorkhapatraonline.com/news/153961",
      "image": "https://gorkhapatraonline.com/storage/media/271444/conversions/gopa1-original-thumb.jpg"
    },
    {
      "slug": "153955",
      "title": "जनतासँगै हुर्कंदै लोकतन्त्र",
      "timestamp": 1746576000000,
      "source": "gp",
      "content": "अहिले हामी कस्तो परिस्थितिमा छौँ र विकसित परिस्थितिलाई कसरी बुझिरहेका छौँ  ।",
      "longContent": "अहिले हामी कस्तो परिस्थितिमा छौँ र विकसित परिस्थितिलाई कसरी बुझिरहेका छौँ  । अथवा अर्को किसिमले भन्ने हो भने परिस्थितिलाई कसरी हेर्नु पर्छ वा कसरी बुझ्नु पर्छ । हामी प्रजातन्त्रको प्राप्तिदेखि गणतन्त्रको युगसम्म आइपुग्दा वा यस विषयको बहस वा छलफलमा भाग लिइरहँदा हामीले विभिन्न पक्षलाई बुझ्नु पर्छ । परिवर्तनका विभिन्न चरण पार गर्दै अहिले यो अवस्थासम्म कसरी पुगियो र यसलाई कसरी संस्थागत गर्नु पर्छ भन्ने विषय महत्वपूर्ण छ । यिनै विषयमा केन्द्रित रही केही विचार प्रस्तुत गर्न चाहन्छु ।  परिवर्तन वा विकासलाई कसरी बुझ्ने विकास वा परिवर्तनलाई अमूर्त, निरपेक्ष वा सोलोडोलो रूपमा बुझ्नु हुन्न वा बुझ्न सकिन्न । यसलाई अवस्था र परिस्थितिको सापेक्षतामा बुझ्न सकिन्छ वा बुझ्नु पर्छ । अर्थात् हामी परिवर्तनका कुन कुन र के कस्ता मोड पार गर्दै अहिलेको अवस्थामा आइपुगेका हौँ । हामीले पार गर्दै आएका चरण कुन कुन हुन् ? मूलतः राजनीतिक परिवर्तनका मोडबारे वस्तुनिष्ठताका साथ जानकारी राख्नु पर्छ । आजको अवस्थालाई तुलनात्मक आँखाले हेर्न सक्नु पर्छ । राष्ट्र, जनताको जीवन र मुलुकको अर्थतन्त्रसित गाँसिएका विषयमा केन्द्रित रहेर अलग अलग शासनव्यवस्थामा भएका कुरालाई अगाडि राखेर विश्लेषण गरिनु पर्छ ।२०४७ सालपहिले र अहिलेको विवेचनात्मक विश्लेषणराजाको प्रत्यक्ष नेतृत्वमा निर्दलीय र निरङ्कुश शासनव्यवस्था थियो । जनताका अधिकार बलात् खोसिएका थिए वा सङ्कुचनमा पारिएका थिए । जनसरोकारका विषय वा विकासनिर्माणका कुरा अत्यन्त सुस्त गतिमा रहेका थिए । शान्त र सुन्दर भनिए पनि नेपाल संसारको एउटा विपन्न, अविकसित र बाहिरी दुनियाँबाट अलग अलग मुलुकको सूचीमा थियो । नेपालले संसारको अविकसित र गरिबतम मुलुकको अभिशप्त परिचय बोकेर बाँच्नु परेको थियो । केही महìवपूर्ण तथ्य तथा आधारमा टेकेर यो स्थितिसम्बन्धी निष्कर्ष निकालिएका हुन् । त्यसकालमा गरिबीको स्थिति के थियो र मुलुकको भौतिक प्रगतिको अवस्था तथा उद्योग तथा कृषि उत्पादन र त्यसले समग्र अर्थतन्त्रमा गरेको योगदानको स्थिति के थियो ? शिक्षा, स्वास्थ्य र सामाजिक सुरक्षा जस्ता महत्वपूर्ण विषय कुन सूचीमा परेका थिए ? महिला सशक्तीकरण, आय र उपभोगबिचको असमानता, मानव विकास तथा सेवा क्षेत्रको विस्तारको अवस्था आदिमा केन्द्रित रही तुलनात्मक विवेचना गर्नु पर्छ । नेपालको गरिबीको स्थिति विवेचना गर्दा २०४७ सालसम्मको अवस्था, २०५२ सालपछिको अवस्था, २०६८ साल र २०८० पछिको अवस्थालाई तुलना गरेर बुझ्नु पर्छ । २०५२ सालको तथ्याङ्कमा उल्लेख भए अनुसार गरिबी औसत ४२ प्रतिशत थियो भने २०८० सालमा आइपुग्दा २० प्रतिशतमा झरेको छ । यो त्यसबेला ४० उपभोग्य वस्तुको उपभोगमा आधारित भएर गरिएकोमा २०८० मा ती उपभोग्य वस्तुमा वृद्धि गरी ७२ वटा उपभोग्य वस्तुलाई आधार मानी निकालिएको तथ्याङ्क हो । ४० वटा उपभोग्य वस्तुका आधारमा तथ्याङ्क निकाल्ने हो भने ३.६ प्रतिशतमा गरिबी सीमित हुने छ । यो परिवर्तन निरङ्कुश राजतन्त्र र बहुदलीय प्रजातन्त्रबिचको भिन्नताको एउटा तस्बिर हो । गरिबी मापनको आधारमा उभिएर निकालिएको यो तथ्याङ्कले निरङ्कुश राजतन्त्र र बहुदलीय प्रजातन्त्र–सङ्घीय लोकतान्त्रिक गणतन्त्रमा रहेको भिन्नतालाई देख्न सकिन्छ, बुझ्न सकिन्छ । भौतिक पूर्वाधारको विकासमा एउटा दृष्टान्त हेर्दा मात्र पनि दुइटा प्रणाली अन्तर्गत भएको विकासलाई बुझ्न सकिन्छ । २०४७ सालमा देशभर जम्मा नौ हजार किलोमिटर सडक रहेकोमा २०८१ सम्म आइपुग्दा एक लाख १० हजार किमी पुगेको छ । यो विस्तार तीन दशकमा १२ गुणा बढी हो । हवाई पूर्वाधारमा उल्लेखनीय वृद्धि भएको छ । अन्तर्राष्ट्रिय विमानस्थलको स्तरोन्नति मात्र नभएर दर्जनौँ ठाउँमा हवाई मैदानको निर्माणका साथै निजी क्षेत्रका हवाई कम्पनी सञ्चालन हुन थालेका छन् । सञ्चार क्षेत्रमा त ऐतिहासिक परिवर्तन भएको छ । यो टेलिफोनको पहुँच, इन्टरनेट सुविधा, मोबाइल फोनको प्रयोग तथा जनस्तरमा प्रयोग हुने गरेका अन्य सञ्चार साधनबाट बुझ्न सकिन्छ । २०४७ सालसम्म जम्मा २२७ मेगावाट मात्र उत्पादन हुने गरेको विद्युत् अहिले ३४०० मेगावाट उत्पादन भइरहेको र निकट भविष्यमा हजारौँ मेगावाट उत्पादन हुने कुराको घोषणा गरिसकिएको छ । एउटा विशेष उल्लेखनीय कुरा के भने अहिले नेपालमा ९७ प्रतिशत जनताले विद्युत् सुविधा प्राप्त गरिरहेका छन् । अहिले ९५ प्रतिशत जनतामा आधारभूत पिउने पानीको सुविधा छ । आमनेपाली नागरिकको औसत आयु वृद्धि भएको (५५ वर्षबाट ७० वर्ष पुगेको) तथा बाल मृत्युदर उल्लेखनीय रूपमा घटेको कुराले लोकतन्त्रात्मक मुलुक प्रवेश गरिसकेपछिको सकारात्मक विकासक्रमलाई देखाउँछ । राजनीतिक क्षेत्रमा महिलाको सशक्त उपस्थिति लोभलाग्दो बनेको छ । जनप्रतिनिधित्वको क्षेत्रमा महिला प्रतिनिधित्व ४१ प्रतिशत पुग्नु विशेष उल्लेखनीय कुरा हो । महिलाको साक्षरता सङ्ख्यामा वृद्धि, सम्पत्तिमाथि महिलाको अधिकारमा उत्साहजनक प्रगति र सार्वजनिक सेवामा महिलाको प्रवेशलाई आरक्षणको व्यवस्था अत्यन्त सकारात्मक छ । सामाजिक सुरक्षाको विषय लोकतन्त्रको आगमनसँगै, अझ भन्ने हो भने सङ्घीय लोकतान्त्रिक गणतन्त्र स्थापनापछि उल्लेखनीय किसिमले वृद्धि भएको छ । ज्येष्ठ नागरिक, अपाङ्गता भएका व्यक्तिको सामाजिक सुरक्षा, सुरक्षित मातृत्व कार्यक्रम, बालसंरक्षण अनुदान, ज्येष्ठ नागरिक स्वास्थ्य बिमा, राष्ट्रपति महिला उत्थान कार्यक्रम, जनता आवास कार्यक्रम, योगदानमा आधारित सामाजिक सुरक्षा आदि सामाजिक सुरक्षाका क्षेत्रमा लोकतान्त्रिक प्रणाली प्रारम्भ भएपछि ल्याइएका विशेष कार्यक्रम हुन् । कतिपय कुराबिच राम्ररी सामञ्जस्य र समन्वय हुन नसके पनि कृषि र उद्योगका क्षेत्रमा व्यवस्थित र सङ्गठित प्रगतिका लागि प्रयत्न भइरहेका छन् । यस्तै पर्यटन र सेवा क्षेत्रमा पनि महìवपूर्ण सुधार भइरहेका छन् । यसका साथै आधारभूत सुविधामा जनताको पहुँच पु¥याउने कुरामा विशेष जोड रहेको छ । पक्की सडक, स्वास्थ्य केन्द्र, बजार केन्द्र, सहकारी संस्था आदि आधारभूत सुविधाका क्षेत्रमा २०५२ सालसम्म केवल २४ प्रतिशत जनताले सुविधा पाइरहेकामा अहिले झन्डै ७५ प्रतिशतले यो सुविधा उपभोग गरिरहेका छन् ।बहुदलीय लोकतन्त्र स्थापनापछिका चुनौतीपूर्ण र असामान्य प्रसङ्गमाथि उल्लेख गरिएका प्रसङ्ग लोकतन्त्र प्राप्तिपछि भएका सुधार र विभिन्न क्षेत्रमा देखिएका परिवर्तनका केही मोटामोटी दृष्टान्त मात्र हुन् । यी सुधार र परिवर्तनलाई परिस्थितिको सापेक्षतामा हेर्नु पर्छ र बुझ्नु पर्छ । लोकतन्त्र प्राप्त भइसकेपछि पनि मुलुकले अनेक किसिमका असामान्य र जटिल परिस्थितिको सामना गर्नु प¥यो । अर्थात् ‘नर्मल कोर्स’ मा परिस्थिति रहेन । त्यो परिस्थितिको सामना गर्दै मुलुकलाई अगाडि बढाउनुपर्ने चुनौतीपूर्ण जिम्मेवारी राजनीतिक नेतृत्वका काँधमा थियो । ती क्षणलाई सङ्क्षिप्तमा भए पनि सम्झना गर्नु आवश्यक छ ।(क) लोकतान्त्रिक बहुदलीय प्रणाली बामे सर्न नपाउँदै ‘जनयुद्ध’ का नाममा २०५२ सालदेखि सुरु गरिएको माओवादी हिंसात्मक मार मुलुकले सहनु प¥यो । यो सिलसिला लगातार १० वर्षसम्म चल्यो । त्यस क्रममा भएका भौतिक र मानवीय क्षतिको लेखाजोखा हुँदै जाला तर त्यसले नेपाली समाजमा पु¥याएको क्षति भने अपूरणीय रहेको छ । लोकतन्त्रका मुना राम्ररी पलाउनसमेत नपाउँदै भोग्नु परेको क्षति साँच्चै अपूरणीय छ । त्यो स्थितिले पनि लोकतन्त्र ‘नर्मल’ अवस्थामा तङ्ग्रिन कठिनाइ भएको कुरालाई बुझ्नुपर्ने हुन्छ ।सामाजिक सद्भावमा नकारात्मक असर पार्ने गरी भएका गतिविधिबहुजाति, बहुभाषी, बहुधर्म बहुसंस्कृति, भौगोलिक विविधताको विशेषता भएको हाम्रो मुलुकमा अत्यन्त अस्वस्थकर र राष्ट्रिय हितमा समेत आँच पुग्ने गरी यस्ता गतिविधि सञ्चालन भए । यद्यपि आज आएर ती प्रयत्न र प्रवृत्ति क्रमशः कमजोर र शिथिल बनिरहेका छन् । निष्प्रभावी र जनताबाट समेत अस्वीकृत बनिरहेका छन् तर पनि त्यसले छोडेका नकारात्मक कुराले एउटा महìवपूर्ण समय एक किसिमले खेर गएको छ ।संविधान जारी गर्ने समयको बाह्य दबाब र नाकाबन्दी सार्वभौम नेपाली जनताका प्रतिनिधिले भारी बहुमतका साथ बनाएको संविधान सार्वजनिक नगर्न अनुचित, अमर्यादित र अमानवीय तरिकाले नेपालमाथि दबाब र धम्कीस्वरूप दक्षिणको छिमेकीले नाकाबन्दी लगाएको थियो । त्यसले मुलुकमा अगाडि बढिरहेका प्रक्रियासमेत अवरुद्ध बनेका थिए । त्यसबेला राष्ट्रिय भावना एकताबद्ध त बनेको थियो तर नाकाबन्दीका कारण सिङ्गो मुलुकले एक किसिमले अस्तव्यस्तता र असामान्य परिस्थिति सामना गर्नु प¥यो । त्यसले सामान्य अवस्थाबाट अगाडि बढिरहेका कुरा अवरुद्ध बन्न पुगेका थिए ।महाभूकम्पले पु¥याएको क्षति र पुनर्निर्माणको चुनौती विसं १९९० को महाभूकम्पपछि अर्को महाभूकम्प थियो, २०७२ साल वैशाखमा गएको महाभूकम्प । त्यसले हजारौँ नेपालीको ज्यान लियो, खर्बौं रुपियाँको भौतिक क्षति पु¥यायो । ऐतिहासिक पुरातात्त्विक महत्वका संरचना क्षतिग्रस्त बने र दीर्घकालीन महत्व राख्ने काम र राष्ट्रियस्तरका योजना अवरुद्ध बन्न पुगे । यस्तो अवस्थामा उद्धार र राहत कार्यका साथै पुनस्र्थापना कार्यमा राज्य र सम्पूर्ण राजनीतिक शक्ति परिचालित हुनु आवश्यक थियो । सामान्य अवस्थामा गरिने र हुने काम अवरुद्ध हुन पुगे । त्यो सङ्कटबाट पार पाउन सरकारका तर्फबाट विशेष संरचना निर्माण गर्दै विशेष अभियान नै सञ्चालन गरिएको थियो ।कोभिड महामारी, रोकथाम र नियन्त्रणका लागि चालिएका कदमविश्वव्यापी महामारीका रूपमा देखा परेको कोभिड–१९ ले जनस्तरमै भय र आतङ्क पैदा गरेको थियो । कुनै एउटा मुलुक मात्रै नभएर विश्वव्यापी रूपमै यो आतङ्कले काम गरेको थियो । सम्पूर्ण जनजीवन र गतिविधि असामान्य बनेका थिए । एक किसिमले मानव जाति नै निरीह बन्नु परेको जस्तो अवस्था आइलागेको थियो । राज्यले आफ्ना नियमित कामलाई स्थगित गरेर भए पनि कोभिड महामारीविरुद्ध जुध्नुपर्ने अपरिहार्य अवस्था आइलागेको थियो । केन्द्रीय सरकारबाटै विशेष नीति, विशेष योजना, विशेष संरचना नै निर्माण गरेर सम्पूर्ण शक्ति परिचालन गर्नु परेको थियो । राज्यका काम, केन्द्रका स्रोत र योजना तथा जनशक्ति परिचालनमा सम्पूर्ण रूपमा ध्यान केन्द्रित गर्नु परेको थियो । यसरी यो डरलाग्दो महामारीबाट कमभन्दा कम क्षति पुगोस् भनेर ध्यान केन्द्रित गर्नु परेको थियो ।नेपालमा ‘नियन्त्रित अस्थिरता’ चाहने बाह्य शक्तिको निरन्तर अस्थिरता उत्पन्न गर्ने खेल नेपाल संसारका सबैभन्दा ठुला मुलुकका बिचमा अवस्थित मुलुक हो । दक्षिण–पश्चिम र पूर्वतिर एक हजार आठ सय किमी सीमा जोडिएको, संसारको सबैभन्दा धेरै जनसङ्ख्या (एक अर्ब ४५ करोड), नेपालसित सीमा नियमन नगरिएको भारत रहेको छ । उत्तरतिर एक हजार चार सय किमी सीमा जोडिएको, संसारको दोस्रो धेरै जनसङ्ख्या भएको तर प्राकृतिक हिसाबले हिमालको पर्खालले सीमाको काम गरिरहेको चीन छ । हाम्रो नेपाल यी विशाल छिमेकीका बिचमा तीन करोडको हाराहारी जनसङ्ख्या रहेको मुलुकका रूपमा छौँ । यी दुई छिमेकीसितको सम्बन्ध र सम्पर्कलाई हामीले विशेष संवेदनशीलता र योग्यतापूर्वक सञ्चालन गर्नुपर्ने आवश्यकता छ । हाम्रो राष्ट्रियता, स्वाभिमान, स्वाधीनता, अखण्डताको रक्षा र प्राप्त गरिएको लोकतन्त्र रक्षाका लागि यस कुरामा विशेष ध्यान पु¥याउनै पर्छ । लोकतन्त्र स्थापनापछि पनि पटक पटक अस्थिरता पैदा गराउने प्रयत्न भएका छन् र गरिएका छन् । त्यसका कारण नेपालमा लोकतन्त्र प्राप्तिपछि पनि अस्थिरताका धक्का सहनु परेको छ र राजनीतिक अस्थिरता र त्यसैको जगमा स्वाभाविक विकास र सुशासनमा समेत समस्या पैदा हुने गरेका छन् । यो कुराले पनि लोकतन्त्रमा प्राप्त हुने उपलब्धि स्वाभाविक रूपमा अगाडि बढ्ने र बढाउने कुरामा समस्या देखिन पुगेका छन् ।अब हिँड्नुपर्ने बाटो– चुनौतीलाई चिन्नुपर्ने आवश्यकतासङ्घर्ष गर्दै र चुनौतीको सामना गर्दै हामी यो ठाउँसम्म आइपुगेका छौँ । महत्वपूर्ण उपलब्धि हासिल भएका छन् । नयाँ नयाँ चुनौती पनि देखा परिरहेका छन् । देखा परेका चुनौतीलाई सामना गर्न नयाँ सामथ्र्य आर्जन गर्नुपर्ने आवश्यकता छ । विगतमा प्रदर्शन गरिएका योग्यता र क्षमताले पुग्दैन, ती त प्रेरणादायी प्रसङ्ग बन्न सक्छन् तर वर्तमानमा मार्गदर्शन हुन सक्दैनन् । अहिले देखा परेका समस्यालाई ठिकसँग चिह्नित गर्नु र तिनलाई स्पष्ट दृष्टिकोणसहित योग्यतापूर्वक समाधान गर्न आवश्यक छ ।(क) \tलोकतन्त्रको विकल्प उन्नत लोकतन्त्र मात्र हुन सक्छ । यसको विकल्पमा अनिर्वाचित वा वंश परम्परामा आधारित शासनसत्ता हुन सक्दैन । यससम्बन्धी कुनै पनि किसिमको भ्रममा पर्नु हुन्न । लोकतान्त्रिक अभ्यासभित्र कुनै समस्या देखिए लोकतान्त्रिक विधिद्वारा नै समाधान खोजिनु पर्छ ।(ख) \tलोकतान्त्रिक प्रणाली अन्तर्गत हुने र गरिने अभ्यासलाई पनि द्वन्द्वात्मक तरिकाले बुझ्नु पर्छ । यसका सबल कुरा छन् तर अभ्यासका क्रममा कमजोरी पनि देखा परेका हुन्छन् । तिनलाई सच्याउँदै र सुधार गर्दै जानुपर्ने हुन्छ । यसरी नै लोकतन्त्र क्रमशः सबल बन्दै जान्छ । लोकतन्त्र लोकतान्त्रिक अभ्यासकै क्रममा आफूलाई थप सबल र सुदृढ बनाउँदै अगाडि बढ्छ । यसरी अभ्यासका क्रममा लोकतन्त्र झन् झन् सबल र सुन्दर बन्दै जान्छ । निरन्तरको यही अभियानमा लागिरहनु सच्चा लोकतन्त्रवादीको कर्तव्य हो । (ग) लोकतन्त्रको पक्षपोषण गरिरहँदा हामीहरू कहिल्यै पनि अनिर्वाचित र वंश परम्परामा आधारित शासनसत्तालाई स्वीकार गर्दैनौँ र गर्न सक्दैनौँ भन्नु नै हो । इतिहासका कतिपय प्रसङ्ग (कतिपय प्रसङ्गलाई अपव्याख्या गरेर)  तिनै कुराबाट निर्देशित हुन खोज्दै आह्वान गरिएका कुरालाई स्वीकार गर्न सकिँदैन ।(घ) \tलोकतान्त्रिक अभ्यासका क्रममा देखा परेका समस्याका कारण लोकतन्त्र नै खराब हो भन्ने भाष्य खडा गर्न चाहने कुरालाई स्वीकार गर्न सकिँदैन । यही पृष्ठभूमिमा लोकतन्त्रको विकल्पमा लोकप्रियतावाद, गैरदलीय आवरणमा (स्वतन्त्रको नाममा) आउने कथित नयाँ पार्टीका नाममा देखा पर्न कोसिस गरिरहेकाका कुनै पनि भ्रममा पर्नु हुँदैन । त्यस्ता प्रवृत्ति र गतिविधिको सशक्त विरोध र प्रतिवाद गरिनु पर्छ । यस्ता कुराप्रति उदारता वा सहिष्णुता देखाउनु हुन्न । त्यस्ता कुराको सशक्त विरोध र प्रतिवाद गरिनु पर्छ ।(ङ) \tलोकतान्त्रिक आन्दोलनमा कसलाई नयाँ भन्ने, कसलाई पुराना भन्नेहरू जुन राजनीतिक विचार तथा पार्टीको गौरवशाली इतिहास छ, जोसित भविष्यको स्पष्ट मार्गचित्र छ र जोसित वर्तमानमा सङ्गठनात्मक सामथ्र्य र ठोस कार्यक्रम हुन्छ, त्यो कहिल्यै पनि पुरानो पार्टी हुन सक्तैन; त्यसले त गतिशीलतामा आफ्नो नयाँ जीवनलाई अगाडि बढाइरहेको हुन्छ । आज नयाँ भन्नेहरूसित न गौरवशाली इतिहास छ, न भविष्यको सुस्पष्ट मार्गचित्र छ । न ठोस कार्यक्रम र सङ्गठनात्मक सामथ्र्य छ । यस आधारमा नयाँ वा पुरानो भनेर बुझ्न सकिन्छ । आज आफूलाई नयाँ भन्नेहरू लोकप्रियतावादमा विश्वास गर्नेले स्वाभाविक रूपमा देखा परेका कमजोरी वा केही समस्यालाई देखाएर असन्तुष्टिमा आगो सल्काएर अराजकतालाई प्रोत्साहन गर्न चाहिरहेका छन् । त्यस्ता प्रवृत्ति र पात्रको विरोध र प्रतिवाद गरिनु पर्छ । यसरी मात्र लोकतन्त्रलाई सबल र सुदृढ बनाउँदै अगाडि बढ्न सकिन्छ ।(च) \tलोकतान्त्रिक शासनप्रणाली, लोकतन्त्रका पक्षधरले जनतासितको सम्बन्धलाई प्रगाढ बनाउने, जनताको चाहना अनुसार चल्ने, पारदर्शी व्यवहार गर्ने, जनतालाई सुशासन दिने, सामाजिक सचेतनाका लागि सधैँ अगुवाको भूमिका खेल्ने काम गर्नु पर्छ । सबै लोकतन्त्रका पक्षधर जनताको निगरानीमा रहनु पर्छ ।आज नेपाली जनताले सङ्घर्ष गरेर ल्याएको लोकतन्त्रको रक्षाका लागि लोकतन्त्रविरोधीका सबै हत्कण्डाको विरोध र भण्डाफोर गर्दै अगाडि बढ्नु आवश्यक छ ।",
      "link": "https://gorkhapatraonline.com/news/153955",
      "image": "https://gorkhapatraonline.com/storage/media/271399/conversions/3434-original-thumb.jpg"
    },
    {
      "slug": "153954",
      "title": "जनता रैतीबाट नागरिक भएको दिन",
      "timestamp": 1746576000000,
      "source": "gp",
      "content": "एक सय चार बर्से लामो निरङ्कुश राणा शासन अन्त्य गर्दै सहिदहरूको बलिदानीबाट प्राप्त प्रजातन्त्रको दियो विसं २०१७ मै एक दशकमा निभ्दा नेपाली जनता नराम्रोसँग पिल्सिन बाध्य भए । पञ्चायती व्यवस्थाको सुरुवातसँगै राजा महेन्द्रले देशमा निरङ्कुश एकदलीय तानाशाही व्यवस्थाको सूत्रपात गरे ।",
      "longContent": "एक सय चार बर्से लामो निरङ्कुश राणा शासन अन्त्य गर्दै सहिदहरूको बलिदानीबाट प्राप्त प्रजातन्त्रको दियो विसं २०१७ मै एक दशकमा निभ्दा नेपाली जनता नराम्रोसँग पिल्सिन बाध्य भए । पञ्चायती व्यवस्थाको सुरुवातसँगै राजा महेन्द्रले देशमा निरङ्कुश एकदलीय तानाशाही व्यवस्थाको सूत्रपात गरे । पञ्चायती व्यवस्थामा जनताका समस्या समाधान गर्ने कुरा त परै जाओस्; स्वतन्त्रपूर्वक लेख्न, बोल्न, प्रेस तथा अभिव्यक्ति स्वतन्त्रतामाथि बन्देज लगाउने काम गरियो ।पञ्चायती शासनभित्र जनताले राजनीतिक अधिकार मात्र होइन, भाषिक र सांस्कृतिक अधिकारको समेत उपभोग गर्न पाएनन् । एक भाषा, एक धर्म र संस्कृति मान्न जनतालाई बाध्य पारियो । महिला, दलित, जनजाति, मुस्लिम पछाडि पारिएका समुदाय र लिङ्गको अधिकारको कुरै भएन । सामन्ती संस्कार, संस्कृति र निरङ्कुशतन्त्रले आमजनतालाई रैतीबाहेक केही ठानेन । जात प्रथामा विभक्त गरिएको नेपाली समाज एक जातिले अर्को जातिलाई प्रताडित गर्ने खालको बन्न पुग्यो । त्यसबाट भन्न सकिन्छ, तत्कालीन भुरे टाकुरे राजाका अवशेषका रूपमा बाँचेका पञ्चले जनताको हुर्मत लिने कामबाहेक केही गरेनन् । त्यसपछि जनतामा एउटा आक्रोश बढ्दै गयो । त्यसलाई दबाउन शासकले अनेकन काण्ड अपनाउन थाले । ती अनेकौँ षड्यन्त्र र जालझेलबाट टिक्न नसकेपछि पञ्चायती व्यवस्था कमजोर हुँदै गयो । अन्त्यमा जनता सडकमा उर्लिएर २०४६ सालको जनआन्दोलनको आँधीबेहरीले पञ्चायती व्यवस्थालाई सदाका लागि बिदा ग¥यो । हामी राजतन्त्रको समूल नष्ट नहुँदासम्म जनताको भलो हुँदैन भन्नेमा पहिलेदेखि नै प्रस्ट थियौँ । त्यतिबेलाको आन्दोलनमा म सहभागी थिएँ । हामीले राजतन्त्र होइन, गणतन्त्र स्थापना गर्नु पर्छ भनेर चर्को आवाज उठाएका थियौँ । हाम्रो असहमतिका बिच सामन्ती राजतन्त्रलाई काँधमा राखेर बहुदलीय व्यवस्था घोषणा गरियो । राजनीतिक स्वतन्त्रता, मानव अधिकार, प्रेस स्वतन्त्रतालगायत तमाम स्वतन्त्रताको ग्यारेन्टी गरिए पनि त्यसभित्र संवैधानिक राजतन्त्रलाई स्वीकार गरियो । स्वतन्त्रताको कुरालाई केही हदसम्म अगाडि सारिए पनि विविध जातजाति, भाषा, संस्कृतिको प्रतिनिधित्वको सन्दर्भ त्यसलाई फक्रन, फुल्न, संरक्षण र प्रवर्धन गर्न शिरमा राजा नै रहने सामन्ती संस्कृति र परम्पराबाट अवस्था फेरिने कुरा थिएन । वास्तवमा जनता सार्वभौम भइसकेका थिएनन् । जनतामाथि फेरि बहुदलका नाममा उस्तै खालको दमन प्रारम्भ हुने देखियो । यही पृष्ठभूमिमा ४८ बुँदे मागपत्र राखेर जनमोर्चाको नामबाट वर्तमान माओवादी पार्टी तत्कालीन नेपाल कम्युनिस्ट पार्टी (मसाल) ले व्यवस्थाको सुधारको माग गरेको थियो । उक्त माग लिएर सिंहदरबार जाँदै गर्दा गेट बन्द गरेर मागपत्रसमेत बुझ्न तयार नभएको तत्कालीन सरकारविरुद्ध टुँडिखेलमा आमसभा गर्दै ती माग सार्वजनिक गरिएको थियो । बहुदलीय व्यवस्थालाई सुधार गरेर सङ्घीय लोकतान्त्रिक गणतन्त्र स्थापना गर्नेतर्फ नभएर सरकारले जनताका मागलाई लत्यायो । गणतन्त्रको बीजारोपण \tहामीले राखेका मागलाई तत्कालीन सरकारले वास्ता नगरेपछि विद्रोहमा होमिन बाध्य भयौँ । नेकपा (माओवादी) का अध्यक्ष प्रचण्डले नेतृत्व गरेर विद्रोहमा जाने घोषणा भयो । जनताको आफ्नै सेना निर्माण गर्नेदेखि आफ्नै सत्ता निर्माण गर्दै देशको ८० प्रतिशत भूभागसम्म कब्जा गर्न सफल भयौँ । राष्ट्रिय, अन्तर्राष्ट्रिय शक्तिको आडमा तत्कालीन सरकार हामीमाथि दमनमा उत्रियो । पार्टीको नेतृत्वमा जनता लामबद्ध भएपछि पार्टीको आफ्नै सत्ता, सेना, अदालत र आफ्नै उत्पादन गर्न कम्युनहरू खडा गर्न सफल भयौँ । लाखौँ जनता पुरानो सत्तातिर होइन, हामीले खडा गरेको जनसत्तातिर विश्वास गर्दै आकर्षित हुन थाले । हामीले दिने न्याय र स्वतन्त्रतालाई जनताले साथ दिन थाले । समाजमा हुने थुप्रै प्रकारका विभेदविरुद्ध महिला, दलित, जनजाति र उत्पीडित क्षेत्रका समुदायले हामीलाई साथ दिन थाले । देशमा भएको भ्रष्टाचार, विकृति, विसङ्गति र कुसंस्कारविरुद्ध अभियान नै चलाएर समाजलाई जागरुक बनाइयो । विसं २०५८ जेठ १९ गते दरबार हत्याकाण्डमा राजा वीरेन्द्रको वंशविनाश भयो । हामीले नक्कली राजासँग कुनै हालतमा सम्झौता हुँदैन भनेर आफ्ना कारबाही अघि बढाउँदै लग्यौँ । पूर्वराजा ज्ञानेन्द्रले एकपछि अर्को कदम चाल्दै शक्ति हातमा लिँदै गएपछि नेपाली कांग्रेस, नेकपा (एमाले) लगायतका पार्टीका नेता जेल र नजरबन्दमा पर्न थाले । राजतन्त्र फेरि निरङ्कुशतन्त्रका रूपमा देखा पर्न थालेपछि संसद्वादी दल र माओवादीबिच वार्ता प्रारम्भ भयो । वार्तामा माओवादीले उठाएका वर्गीय जातीय, लैङ्गिक, भाषिक, भौगोलिकलगायतका विभेद अन्त्य गरी एउटा समतामूलक समाज निर्माण गर्ने उद्देश्यमा आधारित भएर प्रारम्भ गरेको विद्रोह र जनआन्दोलनलाई जोड्नुपर्ने आवश्यकता महसुस भई पार्टीबिच १२ बुँदे सहमतिको स्वरूप तयार भयो । माओवादी र सात राजनीतिक दलबिच १२ बुँदे सहमतिपछि पञ्चायत हुँदै बहुदलीय प्रजातन्त्रमा समेत निरङ्कुशताका रूपमा प्रकट भएको राजतन्त्रविरुद्ध जनता सडकमा उत्रिए । संसद्वादी दलहरूले काठमाडौँभित्रको नेतृत्व गरे । माओवादीले ग्रामीण क्षेत्रबाट जनतालाई उतारेर २०६२/६३ सालको जनआन्दोलन एउटा उत्कर्षमा पुग्न सफल भयो । सडकबाट जनताले राजतन्त्र अन्त्य गरेपछि लामो सङ्घर्षपश्चात् सङ्घीय लोकतान्त्रिक गणतन्त्रको संविधान निर्माण भयो । संविधान निर्माण गर्ने क्रममा दलहरूबिच केही कुरामा मतभेद भएकाले ढिलाइ भयो । पहिलो संविधान सभाबाट संविधान बन्ने अवस्था भएको भए अझ अग्रगामी संविधान बन्ने थियो; जसबाट जनताले धेरै अधिकार प्राप्त गर्ने थिए । दोस्रो संविधान सभा निर्वाचनपछि माओवादी कमजोर भयो भने पुराना संसद्वादी दल बलिया भए । हामीले संविधानका धेरै अन्तरवस्तुमा ‘नोट अफ डिसेन्ट’ लेखेर संविधान घोषणा गर्न सहमत भयौँ । अहिले संविधान संशोधनको कुरा उठेको छ । त्यसमा जनतालाई अधिकार दिने गरी अग्रगामी तरिकाले संशोधन हुनुपर्ने कुरा पार्टीले उठाएको छ । सङ्घीय लोकतान्त्रिक संविधान निर्माण गर्न पार्टीका शीर्ष नेता, कार्यकर्ता, कलाकारलगायत सहिद हुनुभएको छ । हामीले सोचेको सुनौलो जनगणतन्त्र ल्याउन नसके पनि सामन्ती राजतन्त्र अन्त्य गरेर सङ्घीय लोकतान्त्रिक गणतन्त्र ल्याउन सफल भएका छौँ । सहिद, बेपत्ता, घाइते, अपाङ्गता भएकाको योगदानले मुलुक समाजवादतिर जाने ढोका खोल्दै छ । त्यसैले यो व्यवस्था र संविधानप्रति माओवादीलाई धेरै माया छ । यो व्यवस्थामाथि धावा बोल्दा माओवादी नै अघि सरेर प्रतिवादसमेत गर्दै आएको छ ।सङ्घर्षबाट उपलब्धिसंविधानमा केही नभएको भने होइन । संविधानमा रहेका समाजवादउन्मुख अर्थतन्त्रका साथै बहुभाषा, बहुजाति, बहुधार्मिक, बहुसांस्कृतिक तथा भौगोलिक विविधतायुक्त विशेषतालाई आत्मसात् गरी विविधताबिचको एकता सामाजिक, सांस्कृतिक ऐक्यबद्धता, सहिष्णुता र सद्भावलाई संरक्षण एवं प्रवर्धन गरिएको छ । वर्गीय, जातीय, क्षेत्रीय, भाषिक, धार्मिक, लैङ्गिक विभेद र सबै प्रकारका जातीय छुवाछुत अन्त्य गरी आर्थिक समानता, समृद्धि र सामाजिक न्याय सुनिश्चित गर्न समानुपातिक समावेशी र सहभागितामूलक सिद्धान्तका आधारमा समतामूलक समाज निर्माण गर्न सङ्कल्प गर्ने उल्लेख गरिएको छ । संविधानको प्रस्तावनामा समाजवादउन्मुख संविधान जारी भएकाले समाजवादको ढोका खोलेको छ । स्वास्थ्य, शिक्षा, रोजगारी, खाद्य सम्प्रभुतालगायत थुप्रै अधिकार र छुवाछुत, महिला हिंसा, लैङ्गिक हिंसालगायत सामाजिक न्यायका जनअधिकारलाई स्थापित गर्दै जनतालाई रैतीबाट नागरिकका रूपमा सम्मान गर्ने ऐतिहासिक उपलब्धि हासिल भएको छ । पहिलो पटक जनता सार्वभौम भएका छन् । राजामा निहित सार्वभौमसत्ता जनताको हातमा आएको छ । गणतन्त्रसँगै सङ्घीयता, धर्मनिरपेक्षता, समानुपातिक, समावेशी अधिकार प्राप्त भएका छन् । दलित, महिला, जनजाति, मुस्लिम पछाडि पारिएका समुदाय राज्यका हरेक निकायमा पुगेका छन् ।सङ्घीय लोकतान्त्रिक समावेशी गणतन्त्रका रूपमा यसलाई हामीले अभिव्यक्त गरेका छौँ । यो आआफैँमा एउटा महत्वपूर्ण उपलब्धि मान्न सकिन्छ । उत्पीडित वर्ग, पछि परेका जाति र महिलालाई सङ्गठित गर्दै आफ्नो अधिकार प्राप्त गर्न सक्ने क्षमतामा विकास हुनु सबैभन्दा महत्वपूर्ण उपलब्धि हो । यही जनचेतना, सङ्गठित शक्ति र जनताको बलका कारण विद्रोहलाई जनआन्दोलनसँग समायोजन गर्दै यति उपलब्धि भए ।  विद्रोह एउटा ऐतिहासिक विद्रोह भएकाले लाखौँ जनताको साथबाट वास्तविक रूपमा पछि परेका वर्ग, जाति, क्षेत्र र लिङ्गको एउटा सामूहिक विद्रोह भयो । यो विद्रोहका लागि नेकपा (माओवादी) का अध्यक्ष प्रचण्डले नेतृत्व गर्ने अवसर पाउनुभयो । उहाँले वैचारिक, राजनीतिक, सङ्गठनात्मक र फौजी क्षेत्रबाट जनताको नेतृत्व गर्दै परिवर्तनलाई यो उचाइमा पु¥याउनुभएको सबैमा जगजाहेर छ । ठुलो त्याग, बलिदान, हजारौँ सहिद, बेपत्ता, घाइते, जनताको ठुलो समर्पण र नेतृत्वको कुशलता र राजनीतिक सुझबुझका कारण यो उपलब्धि हासिल भएको हो । जनताको घरदैलोमा अधिकारसहित स्थानीय तह पुगेको छ ।  संविधानमा जनताका धेरै अधिकार मौलिक हकका रूपमा प्राप्त भएका छन् । यद्यपि धेरै मौलिक हक कानुन बनाएर कार्यान्वयन गर्न बाँकी नै छ । देश विकासको सन्दर्भमा पूर्वाधार विद्युतीकरण, मानव सूचकाङ्क, प्रतिव्यक्ति आय, औसत आयु, बालमृत्युदर, महिला प्रजनन स्वास्थ्यलगायतका दृष्टिकोणले थुप्रै प्रगति भएका छन् । सबै जातजाति, धर्म, भूगोल, क्षेत्र वर्ग समेटिएका छन् । यद्यपि जुन गतिमा संविधान कार्यान्वयन हुनुपर्ने थियो, त्यो हुन सकेको छैन । संविधानबमोजिम ऐन कानुन बन्न, जनताले आफ्नो अधिकार उपभोग गर्न र जनजीविकाका सवालमा आधारभूत शिक्षा, स्वास्थ्य र रोजगारीका क्षेत्रमा संविधान अनुरूप त्यसको प्रतिफल पाउनुपथ्र्यो त्यो पाउन सकिरहेका छैनन् । त्यसको मूल कारण संविधान अनुरूपको राज्य संरचनाको पुनर्संरचना हुन नसक्नु हो । यसै गरी राजनीतिक स्थिरता कायम हुन नसक्नु, सत्ताकेन्द्रित राजनीति हुनु, अपारदर्शिता र विकासले रफ्तार समात्न नसक्दा आज जनतामा फेरि एक खालको असन्तुष्टि देखा परेको छ ।सामाजिक न्यायको कुरा गरिए पनि समाजले अझै विभेद खेपिरहेको छ । त्यसका लागि सम्पूर्ण राजनीतिक दल र नेतृत्वले आत्मसात् गरेर सामाजिक, सांस्कृतिक र आर्थिक रूपान्तरणको महाअभियानमा लाग्नुपर्ने देखिएको छ । पछिल्लो समय सूचना प्रविधिको सदुपयोग गर्दै ज्ञानविज्ञान प्रविधिको प्रयोग गरेर शिक्षा, स्वास्थ्य, रोजगार, पूर्वाधार क्षेत्रमा जनतालाई सहज सेवा प्रदान गर्न सकिन्छ । जल, जङ्गल, जडीबुटीलगायत प्राकृतिक स्रोतलाई भरपूर उपयोग गरेर देशमा समृद्धि हासिल गर्न सकिन्छ ।सुझाव र निष्कर्ष पछिल्ला सरकारबाट जसरी जनताले अपेक्षा गरेका थिए, त्यसरी काम गर्न नसक्दा असन्तुष्टि बढ्दै जानु स्वाभाविक हो । यद्यपि पछिल्लो समय प्रचण्ड नेतृत्वको सरकारले राम्रो काम गरेर जनतामा आशा भर्ने काम गरेको थियो । संसदीय अङ्कगणितमा कमजोर भएकाले छोटो समयमै सत्ताबाट बाहिरिनुपर्दा जनतामा निराशा बढ्दै गयो । लोकतन्त्रको विकल्प लोकतन्त्र नै भएकाले राजनीतिक पार्टीले आफूलाई सुधार गर्ने र आफू सच्चिएर सुध्रिनुका साथै जनताको निगरानीमा पारदर्शी चरित्र र व्यवहार देखाउनु आजको मुख्य आवश्यकता हो । राजावादीले फेरि जनतालाई रैती, दास बनाउने कल्पना गर्न प्रयत्न गर्दै छन् । राजा फर्काउँछु भन्नु दिवासपना मात्रै हो । इतिहासको पाङ्ग्रालाई उल्टो दिशातिर घुमाउने प्रयास कसैले गर्नु हुँदैन । राजावादी कति उद्दण्ड हुन्छन् भन्ने केही समयअघि भएको तीनकुने घटनाले समेत धेरै जनतालाई बुझ्ने अवसर मिलेको छ । नयाँ पुस्ताले राजतन्त्रका बारेमा भोग्ने अवसर नपाएकाले त्यो बुझ्ने अवसरसमेत भएको छ । सबै सचेत राजनीतिक दल र नेतृत्वले अग्रगमनतिर जनतालाई लैजाने सोच्नु पर्छ । बरु अझ उन्नत लोकतान्त्रिक व्यवस्थासहितको समाजवादतिर जान सबै राजनीतिकर्मीले सोच्नु पर्छ । सङ्घीय लोकतान्त्रिक गणतन्त्रभित्र सबै राजनीतिक दलले भविष्य खोजेर जनताको उन्नति, विकास र समृद्धिको सपनालाई साकार पार्न प्रयत्न गर्नु पर्छ । अन्त्यमा गोरखापत्र नेपालको मात्र होइन, दक्षिण एसियाकै पुरानो पत्रिका हो । पछिल्लो समयमा गोरखापत्रले ४५ भाषामा विभिन्न भाषाभाषीलाई प्राथमिकता दिएर समाचार र विचार समेटेको देख्दा खुसी लागेको छ । शान्ति प्रव्रिmयामा आएपछि यी विविध भाषालाई समेट्ने अवधारणा हामीले अघि सारेका हौँ । यसले गर्दा सबै भाषाभाषीले अपनत्व महसुससमेत गरेको रूपमा बुझेको छु । विविध उतारचढावपूर्ण समय पार गर्दै १२४ वर्ष लामो यात्रा पार गरेको गोरखापत्र राष्ट्रिय दैनिकको उत्तरोत्तर प्रगतिको कामनासहित सफलताको हार्दिक शुभकामना व्यक्त गर्दछु ।  (नेकपा (माओवादी केन्द्र) का उपमहासचिव जनार्दन शर्मासँग गोरखापत्र दैनिकका वीरेन्द्र ओलीले गर्नुभएको कुराकानीमा आधारित)",
      "link": "https://gorkhapatraonline.com/news/153954",
      "image": "https://gorkhapatraonline.com/storage/media/271397/conversions/2232-original-thumb.jpg"
    },
    {
      "slug": "153953",
      "title": "लोकतन्त्रको पथमा समुन्नतिको प्रस्थान",
      "timestamp": 1746576000000,
      "source": "gp",
      "content": "क्रान्तिनायक गिरिजाप्रसाद कोइरालाले २०६२/६३ को जनआन्दोलनताका भन्नुभएको थियो,",
      "longContent": "क्रान्तिनायक गिरिजाप्रसाद कोइरालाले २०६२/६३ को जनआन्दोलनताका भन्नुभएको थियो, “अब कसैले पनि लोकतन्त्रको लडाइँ लड्नु पर्दैन र लड्नु पनि नपरोस् । अब राष्ट्रलाई आर्थिक क्रान्तिमा अघि बढाउनु पर्छ ।” गिरिजाबाबुले दूरदर्शी सोच, अग्रसरता र दृढ आत्मविश्वासले राष्ट्रलाई दूरगामी र नवीनतम गन्तव्यतर्फ अघि बढाउन सफल हुनुभयो । त्यही पृष्ठभूमिमा २०६२/६३ को जनआन्दोलन पनि भयो । आन्दोलन सफल पनि भयो । राजनीतिक परिवर्तनको सिलसिला अघि बढ्दै जाँदा सङ्घीय लोकतान्त्रिक गणतन्त्रात्मक संविधान निर्माण गर्ने कार्य सम्पन्न भयो । संविधान निर्माणसँगै निर्वाचन भयो । राजनीतिक दलहरू एक तहको शान्ति र स्थिरताको गन्तव्यतर्फ अघि बढे तर संविधान बनाएपछि जनताले हामीसित समृद्धि, समुन्नति र आर्थिक विकासको अपेक्षा गरेका थिए । त्यसै गरी राज्यका निकायसँगै समग्र क्षेत्रमा लोकतान्त्रिकीकरणको अपेक्षा थियो, अहिले पनि छ । आर्थिक, सामाजिक, सांस्कृतिक विषयमा सुधारको अपेक्षा थियो । त्यो कुरा नागरिकको आकाङ्क्षा अनुसार ध्यान दिन खोज्दाखोज्दै पनि सकेनौँ । अब त्यति हुँदाहुँदै पनि हामी सङ्घीयता कार्यान्वयनतर्फ अघि बढ्यौँ तर जनताका सात दशकदेखिका आकाङ्क्षा पूरा भएनन् । त्यसैले जनताको तहबाट गुनासो र आक्रोश बढ्दै गएको हो । संविधान, गणतन्त्र, सङ्घीयतासहित प्राप्त उपलब्धिलाई नागरिकको हितमा कार्यान्वयन गरेर आकाङ्क्षा पूरा गर्नुपर्ने ऐतिहासिक दायित्वको सम्मुखमा हामी उभिएका छौँ । यो राष्ट्रिय अभिभारा पनि हो, राजनीतिक दल र सरकारको दायित्व पनि हो । आलेख अघि बढाउँदै गर्दा जनआन्दोलन उत्कर्षमा पुगेका बेलाका दिनको स्मरण गर्नु पर्छ । जनआन्दोलनका क्रममा ‘हामी अब गलत काम गर्दैनौँ’ भनेर राजनीतिक दलले वाचा गरेका थियौँ । प्रचण्डजीबाहेक अरू सबै नेता र राजनीतिक दल खुला राजनीतिमै भएकाले आन्दोलनका बेला त्यो प्रतिज्ञा हामीले गरेकै हौँ । जनआन्दोलनकै बेला नागरिक समाजका तर्फबाट आयोजित एउटा सभामा दलहरूले प्रतिबद्धता जाहेर गर्दा गिरिजाबाबुसहित सबै नेतृत्व दर्शकदीर्घामा हुनुहुन्थ्यो । नागरिक समाजका अगुवाले प्रतिबद्धता गर्न लगाउनुभएको थियो । विशेष गरी अबका दिनमा यो भ्रष्टाचार गर्दैनौँ, दण्डहीनता हुन दिँदैनौँ, सुशासन दिन्छौँ भनेर वाचा गरेका थियौँ । नागरिक समाजको खबरदारीसँगै राजनीतिक दलले आफ्ना वाचा पूरा गर्ने विश्वास पनि जनतामा थियो । किनभने यो वाचा आर्थिक विकास र समुन्नतिसँग जोडिएको थियो । आर्थिक विकासकै माध्यमबाट देशलाई सुशासनमा अघि बढाउने प्रतिबद्धतालाई कति कार्यान्वयन गर्न सक्यौँ भन्ने कुराको समीक्षा गरिए नागरिकमा उठेको आक्रोशको जवाफ पाउन सकिन्छ । जनआन्दोलन हुँदा गरिएका वाचा, प्रतिबद्धता र महान् सहिदको बलिदानलाई स्मरण गरेर सङ्घीय लोकतान्त्रिक गणतन्त्रात्मक व्यवस्थामार्फत समुन्नतिको साझा राष्ट्रिय सङ्कल्प पूरा गर्न अग्रसर हुनु पर्छ । सर्त पारदर्शी र सुशासन दिगो विकासमार्फत देशलाई समुन्नतिको उचाइ प्रदान गर्नुपर्ने छ । यसका लागि स्थिर सरकार चाहिन्छ । अहिले पनि नेपाली कांग्रेस र नेकपा (एमाले) सहितका दलको झन्डै दुई तिहाइनजिकको सरकार छ तर पछिल्ला वर्षमा भ्रष्टाचार बढेपछि जनता निराश र हतोत्साही भए । सुशासन कायम हुन सकेन । सरकारमाथि जनताको विश्वास आर्जन गर्नेभन्दा अविश्वास बढ्दो क्रममा छ । सत्तामा जुनसुकै दल भए पनि नागरिकबाट विश्वास र सद्भाव पाएकै छैनन् । त्यसैले नेपाल देशलाई नवीन रूपान्तरणतर्फ अघि बढाउन र आर्थिक समुन्नतिका लागि आधारभूत कुरा अघि बढाउनु पर्छ । यसका लागि काम सुरु गर्नै पर्छ । कांग्रेस र एमालेको गठबन्धन सरकार निर्माण गर्दा सातबुँदे सहमति भयो । संविधान संशोधनदेखि सुशासन र अर्थतन्त्रलाई सुदृढ बनाउनेसम्मका बुँदा सहमतिमा लेखियो । सरकार बनेपछि भनियो, “हामी भ्रष्टाचार गर्दैनौँ, गर्न दिँदैनौँ । भ्रष्टाचारका पक्षमा शून्य सहनशीलता हुन्छ, कुनै किसिमको दण्डहीनता हुन दिँदैनौँ ।” तर, सुशासन दिनेसहित सहमति अनुसारका काम भएका छैनन् । त्यसैले नागरिकले निराशा पोखेका हुन् । संविधान निर्माणपछि पनि सरकार परिवर्तन भइरहने, सेवा प्रवाह राम्रो नहुने, भ्रष्टाचार बढ्दै जाने कार्य रोकिएन । त्यसो हुँदा नागरिक तहमा आक्रोश देखिएको हो । त्यसैले जनताको यो आक्रोशलाई विश्वासमा बदलेर समुन्नत राष्ट्र बनाउनेतर्फ अघि बढ्न सक्नु पर्छ । प्रश्न उठ्छ, समुन्नति र समृद्धिको कार्यभार पूरा गर्न सकिँदैन त ? उत्तर सहज छ, इच्छाशक्ति हुँदा गर्न सकिन्छ । दृढ आत्मविश्वास, दूरदर्शी सोच र योजनाबद्ध कार्यान्वयनमा अडिग भएर अघि बढ्दा नेपाललाई अबको १० वर्षमा आर्थिक विकासमा नयाँ युगमा प्रवेश गराउन सकिन्छ । आर्थिक विकासकै लक्ष्यलाई दृष्टिगत गरेर सरकारले अध्यादेशमार्फत ऐन निर्माण गरी केही आर्थिक सुधारको प्रयास गरेको छ । निजी व्यवसाय गर्नेलाई केही खुलापन गर्ने प्रयास गरिएको छ । अझै खुलापन हुन जरुरी छ तर त्योभन्दा मुख्य कुरा चाहिँ सुशासन नै हो । हामी सुशासन कायम गर्नै सक्दैनौँ त ? अवश्य पनि सक्छौँ । हाम्रा ४० लाखभन्दा धेरै युवा अरू देशमा गएर ५० डिग्री सेल्सियसको गर्मीमा काम गरेर ती देशका भौतिक पूर्वाधार विकास गरिदिएका छन् । मध्यपूर्व र खाडीमा मात्रै लाखौँ युवाको रगत र पसिनाले आर्थिक विकास र भौतिक विकास भएको छ । त्यो जनशक्तिले नेपालमै बसेर काम गरेर नेपाललाई सुन्दर बनाउन सक्छ । संविधान संशोधनको सवाल कांग्रेस–एमालेको गठबन्धन सरकारले संविधान संशोधनको विषय अघि बढाउने भनेर सातबुँदे सहमतिमै भनिएको छ । सहमति भएको पनि हो । संविधान संशोधनकै विषयमा बहस सुरु हुँदै गर्दा अहिले राजावादी वा अरू युवा किन राजावादीको आन्दोलनमा लागे ? ती युवा, जो राजाको कुरा गर्दै छन्, राजसंस्थालाई बिदा गर्दा उनीहरू १० वर्षमुनिका थिए । उनीहरूले बुझ्ने कुरा भएन । उनीहरूले राजाको शासन देखेकै थिएनन् । ती युवाले उमेरसँगै हुर्किंदै जाँदा नेपाली कांग्रेस, नेकपा (एमाले) र नेकपा (माओवादी केन्द्र) को सरकार मात्रै देख्दै आएका छन् । सरकारले गरेको गलत काम मात्रै देखेका छन् । यसकारण उनीहरूलाई हामीले बुझाउनु पर्छ । म विश्वस्त छु, राजसंस्था फर्किंदैन । यद्यपि पुरातनवादीहरू विश्वमा छन् । संविधानभित्र रहेर संसद्भित्र रहेका सबै दललाई समेट्नु पर्छ । नेपाली कांग्रेस र नेकपा (एमाले) ले मात्रै संविधान संशोधन गर्छु भनेर हुँदैन । त्यसले सार्थक परिणाम दिँदैन । सबै दललाई सहमतिमा ल्याएर राष्ट्रिय सहमतिमा संविधान संशोधन गर्नु पर्छ । संसद्मा रहेका माओवादी, मधेशकेन्द्रित दल, रास्वपा, राप्रपासहितका दललाई समझदारीमा ल्याउनु पर्छ । जनमतसङ्ग्रहकै कुरा पनि छ । हामी किन डराउने ? नागरिक जागरुक छन् । आफ्ना अधिकारका लागि लडेका जनताले गलत निर्णय गर्दैनन् । जनताले दिएको अभिमतलाई हामीले मान्नै पर्छ । विचार आउँछन्, छलफल गरौँ । जनता सर्वोपरि हुन् । संविधान हरेक १० वर्षमा पुनरवलोकन गर्ने भनेर लेखिएको छ । कांग्रेस–एमाले एकै ठाउँमा छन् । अरू दललाई पनि साथमा लिएर अघि बढौँ । यो सरकारलाई असफल हुने छुट छैन । सरकार निर्माण, पुनर्निर्माण गर्दा, सरकार परिवर्तनमा लाग्दा फेरि अर्को अस्थिरता निम्तिन्छ । त्यसैले कसैले केही भन्यो, बोल्यो भनेर डराउनु पर्दैन । यो नेताको मनको भय मात्रै हो, आफ्नो कमजोरी लुकाउन नेताले गणतन्त्रमाथि खतरा देख्नु हुँदैन । शिक्षा, स्वास्थ्य र ऊर्जामा लगानी नेपालमा अहिलेको परिस्थिति ‘शिक्षा र स्वास्थ्यमा लगानी, बालुवामा पानी’ जस्तै भएको छ । शैक्षिक क्षेत्र तहसनहस भएको छ । प्राथमिकदेखि उच्च तहको शिक्षासम्म नै लथालिङ्ग छ । उपकुलपतिले केही समयअघि राजीनामा दिनुभयो, किन दिनुभयो ? उहाँ आफैँले दिनुभएको प्रस्टीकरणले सबै कुराको उत्तर दिएको छ । स्वास्थ्य क्षेत्र पनि जनताका लागि सर्वसुलभ हुन सकेको छैन । त्यसैले शिक्षा र स्वास्थ्य क्षेत्रमा चाहिने ठाउँमा जनशक्ति वृद्धि गर्नु पर्छ । गुणस्तरीय शिक्षा पनि दिन सक्नु पर्छ । गुणस्तरीय स्वास्थ्य सेवा पनि दिन सक्नु पर्छ । सामाजिक न्याय र सामाजिक सुरक्षाका सन्दर्भमा प्राथमिक रूपमै दिनुपर्ने ध्यान र गर्नुपर्ने काम शिक्षा र स्वास्थ्यको हो । हामीले नागरिकलाई सर्वसुलभ शिक्षा र स्वास्थ्य प्रदान गर्न सकेनौँ भने राज्य चलाएको औचित्य हुँदैन । ऊर्जा उत्पादनको सवाल पनि अहिलेको महत्वपूर्ण विषय हो । हामीसँग ‘क्लिन इनर्जी’ छ, हामी गर्न पनि सक्छौँ । जलविद्युत्, सौर्य ऊर्जा, हरित ऊर्जा हामीसँग प्रशस्तै छ । नेपालको भौगोलिक अवस्थितिले पनि हामीले ऊर्जा क्षेत्रको विकासमा जहाँ जे पनि गर्न सक्छौँ । त्यसका लागि योजनाबद्ध कार्यक्रम र दक्ष जनशक्ति चाहिन्छ । यो पृष्ठभूमिमा एउटा विषय स्मरण गर्न चाहन्छु, पञ्चायतकालमा म भारतमा चिकित्सा शिक्षा अध्ययनका लागि गएको थिएँ । म बसेको ठाउँबाट दुई किलोमिटर टाढा रुड्कीमा इन्जिनियरिङ कलेज थियो । त्यो कलेजमा करिब दुई सय जना मेरा समकालीन नेपाली विद्यार्थी छात्रवृत्तिमा अध्ययनका लागि गएका थिए । ती विद्यार्थीलाई कर्णाली जलविद्युत् आयोजना निर्माणका लागि छात्रवृत्तिमै पढाउन पठाइएको थियो । विभिन्न कारणले कर्णाली जलविद्युत् आयोजना बनेन तर केही विद्यार्थीले इन्जिनियरिङ अध्ययनको मौका पाए । अहिले इन्जिनियरिङका विद्यार्थीको अवस्था दयनीय छ । निजी इन्जिनियरिङ कलेजले विद्यार्थी पाएका छैनन् । बरु पढ्नैलाई बाहिर जाने विद्यार्थी धेरै छन् । अहिले एउटा भाष्य बनाइएको छ, ‘यहाँ केही गर्न सकिँदैन ।’ यहीबिचमा केआइआइटीमा दुई जना होनहार नेपाली छात्रा गुमाउनु प¥यो । कम पैसामा नेपालमै पढाइ हुन सक्छ र यहाँ पढ्दा पनि राम्रोसँग प्राविधिक ज्ञान हासिल हुन सक्छ भन्ने कुरा स्थापित गर्नु पर्छ । विदेश नै जानुपर्ने बाध्यता खासै होइन । नेपालमै उच्च शिक्षा दिने र विद्यार्थीलाई राम्रोसँग पढाउन सकिने अवस्था छ । राम्रो अध्ययन गरेर ‘क्लिन इनर्जी’ कै क्षेत्रमा मात्रै हाम्रा युवा इन्जिनियरलाई लगाउन सकिए विकासमा नयाँ यात्रा थालनी गर्न सकिन्छ तर हाम्रा इन्जिनियरले काम गर्न नपाउने, अवसर नपाउने कारण के हो ? हो, यस विषयमा गम्भीर अध्ययन र विमर्श गरेर त्यो जनशक्तिलाई खटाउनु पर्छ, काम दिनु पर्छ । प्राविधिक शिक्षा तथा व्यावसायिक तालिम परिषद् (सिटिइभिटी) ले नयाँ नयाँ कोर्सको विकास गर्न सक्नु पर्छ । प्राविधिक शिक्षा अध्ययनका लागि वातावरण निर्माण गर्नु पर्छ । अबको युग भनेको प्रविधिको युग हो । प्राविधिक जनशक्ति तयार गर्ने सन्दर्भमा अबको दशकलाई लक्षित गरेर सिटिइभिटीले काम गर्नु पर्छ । नेपालमा दुई सय किलोमिटर उत्तर–दक्षिण हिँड्यो भने हिमालदेखि तराईसम्म पुगिन्छ । नेपालको भौगोलिक बनावट मौलिक छ । नेपालमा यस्ता जडीबुटी पनि छन्, जुन अरू देशमा पाइँदैन । नेपालको कफी विश्वको चौथो उत्कृष्ट रहेछ । यी केवल उदाहरण मात्रै हुन् । हामीले उत्पादन वृद्धि गरी विदेशका बजारमा पठाउन सक्नु पर्छ । नेपाली उत्पादनलाई व्यवस्थित रूपमा बजारमा पठाउन सके आर्थिक विकासको नयाँ युग सुरु हुन्छ । अर्को हो, धार्मिक पर्यटन । भारतमा महाकुम्भ लाग्यो, करोडौँ मान्छे पुगे । प्रयागराजमा खर्बौंको आम्दानी भयो । नेपालमा त्यस्ता ठाउँ थुप्रै छन् । पशुपतिनाथ, भगवान् गौतम बुद्धको जन्मस्थल लुम्बिनी, मुक्तिनाथ, वराहक्षेत्र, गोसाइँकुण्ड, हलेसी महादेव, पाथीभरा आदि । यी धार्मिक स्थलमा हिन्दु पर्यटक लाखौँको सङ्ख्यामा आउन सक्छन् । हिमाल आरोहणदेखि अन्य साहसिक खेलकुदमार्फत पर्यटन प्रवर्धन गर्न सकिन्छ । प्रविधिको उच्चतम प्रयोग राज्यले सबै क्षेत्रमा प्रविधिको पहुँच विस्तार गर्नु पर्छ । तल्लो तहसम्मका नागरिकलाई प्राविधिक ज्ञान दिन सक्नु पर्छ । सूचना प्रविधिसम्बन्धी कोर्स मात्रै होइन, सूचना प्रविधिको सदुपयोग गरेर आधुनिक खेती प्रणालीको विकास र उत्पादन, उत्पादकत्व वृद्धि गर्न सक्ने वातावरण सिर्जना गरी त्यसको बजार प्रवर्धन गर्न सिकाउनु पर्छ । ‘डिजिटलाइजेसन’ को माध्यमले कृषकलाई दक्ष बनाउनु पर्छ । मुख्य रूपमा यी विषयमा ध्यान दिन सके नेपाल समृद्ध र समुन्नत बन्न एक दशक पनि लाग्दैन । त्यसका लागि ऐन कानुन परिवर्तन गर्नु पर्छ । भ्रष्टाचार नियन्त्रण पहिलो सर्त हो । भ्रष्टाचार संस्थागत भएका बेला काम गर्न समस्या हुन्छ । त्यसैले माथिल्लो निकायमा नीतिगत निर्णय भनेर उन्मुक्ति दिने र तलका कर्मचारीले भ्रष्टाचार गरे भनेर कारबाही गर्ने प्रवृत्ति अन्त्य गर्नु पर्छ ।",
      "link": "https://gorkhapatraonline.com/news/153953",
      "image": "https://gorkhapatraonline.com/storage/media/271395/conversions/666-original-thumb.jpg"
    },
    {
      "slug": "153949",
      "title": "पहिलो संविधानदेखि संविधान सभासम्म",
      "timestamp": 1746576000000,
      "source": "gp",
      "content": "विधायिकी अङ्गको परिकल्पना २००४ सालको पहिलो लिखित संविधानले गरेको थियो तर प्रचलन २०१५ सालबाट भयो",
      "longContent": "विधायिकी अङ्गको परिकल्पना २००४ सालको पहिलो लिखित संविधानले गरेको थियो तर प्रचलन २०१५ सालबाट भयो । निर्दलीय पञ्चायती शासनव्यवस्थासम्म संसदीय शासनप्रणालीको प्रयोग सुनिश्चित भएन । आन्तरिक द्वन्द्वपछि राजनीतिक सहमतिमा जारी अन्तरिम संविधान, २०६३ ले राज्यका निकायसँगै विधायिकी अङ्गको बनोट र छनोटमा पनि ठुलो परिवर्तन ल्यायो । २०७२ सालमा संविधान सभाबाट जारी भएको नेपालको संविधानले सङ्घीय संरचनामा तीन तहको सरकारको व्यवस्था गर्‍यो । तिनै तहका सरकारलाई कानुन बनाउने अधिकार मात्र प्रत्याभूत गरेन; सङ्घमा दुई सदनात्मक व्यवस्थापिका र प्रदेश सभाको पनि व्यवस्था गर्‍यो । संविधानले संसदीय शासनप्रणालीमा केही मौलिक अभ्यासलाई प्राथमिकता दियो । संसद्ले सरकार दिने अवस्था रहेसम्म विघटन हुन नसक्ने अवस्थालाई संविधान र न्यायिक व्याख्याले पनि स्वीकार गरेको छ ।  राजनीतिक परिवर्तन र नेपालको संवैधानिक विकासक्रम एकअर्काका परिपूरक पाइन्छन् । संवैधानिक विकासक्रम, शासकीय प्रबन्धमा आएको बदलाबले मुलुकको संसदीय अभ्यासमा पनि फरकपन छ । पहिलो लिखित संविधानदेखि संविधान सभाले जारी गरेको पछिल्लो संविधानसम्म संसदीय अभ्यास पनि फरक फरक छन् । खास गरी छनोट, बनोट तथा प्रतिनिधित्वका क्षेत्रमा व्यापक परिवर्तन छ । आधुनिक र परिष्कृत संविधानवादका अवधारणा परिवर्तनसँगै नेपालको संविधानले नागरिक अधिकार र स्वतन्त्रतालाई उच्च प्राथमिकतामा राखेको छ । राज्यका सबै अङ्गमा समानुपातिक र समावेशी प्रतिनिधित्व पछिल्लो संवैधानिक विकासक्रमको नवीनतम प्रयोग हो । नेपालको संवैधानिक विकासक्रम त्यति लामो छैन तर यसबिचमा लिखित संविधान र प्रयोगको अभ्यास अपेक्षित बढी छन् । करिब आठ दशकको अवधिमा सात वटा संविधान जारी भएका छन् । २००४ सालदेखि नेपालमा लिखित संविधानको अभ्यास सुरु भएको थियो । उक्त संविधान कार्यान्वयनमा आउन सकेन तर संवैधानिक संरचनाका केही अवधारणा भने यही संविधानले तय गरेको थियो । फरक राजनीतिक पृष्ठभूमिमा जारी पहिलो संविधान प्रजातान्त्रिक अभ्यास र संरचनाका दृष्टिले कमजोर थियो । २००४ सालको संविधानले विधायिकी अङ्गको परिकल्पना गरे पनि प्रयोगमा आएन । विसं २००७ को राजनीतिक परिवर्तनपछि राणाशासन अन्त्य र प्रजातान्त्रिक व्यवस्थाको सुरुवात भयो । तत्कालीन राजा त्रिभुवनले नयाँ संविधान जारी गरे । त्यसले राज्यका फरक फरक अङ्गको परिकल्पनासँगै नियन्त्रण र सन्तुलनको सिद्धान्तलाई प्राथमिकता दियो । संवैधानिक नियन्त्रणको शक्ति भने राजाकै हातमा बलियो पारियो । यसबाट प्रजातान्त्रिक व्यवस्था अनुकूलका जननिर्वाचित संस्थाले स्थापित हुने मौका पाएनन् । संविधानले संसदीय शासनप्रणालीका केही जग बसाले पनि निर्वाचित सभाको अभ्यास भएन । चुनाव संसद्का लागि वा संविधान सभाका लागि भन्ने बहस सिर्जना गरेर निर्वाचित सभाको प्रयोगलाई निस्तेज पारियो । राजनीतिक दाउपेचका कारण अलमलमा परेको निर्वाचन २०१५ सालमा संसद्का लागि तोकियो । संसदीय निर्वाचन हुनुभन्दा केही दिनअघि मात्र अर्थात् २०१५ फागुन १ मा मुलुकको तेस्रो संविधान जारी भयो । नयाँ संविधानसँगै २००७ फागुन ७ गतेदेखि संसद्को निर्वाचन सुरु भयो । अन्तिम परिणाम घोषणा भएसँगै नेपालमा औपचारिक रूपमा पहिलो पटक निर्वाचित जनप्रतिनिधिको सभा सुरुवात भयो । २०१६ असार १६ मा संसद्को पहिलो अधिवेशन आह्वान भयो । तत्कालीन संविधानले राजालाई राष्ट्रप्रमुख र शासकीय जिम्मेवारी प्रधानमन्त्रीलाई दिएको थियो । प्रतिनिधि सभाको बहुमतबाट प्रधानमन्त्री चयनको व्यवस्था गरिएको थियो । तत्कालीन संविधानले दुई सदनात्मक संसद्को व्यवस्था गरेको थियो । प्रतिनिधि सभा १०९ र महासभा ३६ सदस्यीय थिए । महासभाका आधा सदस्य राजाबाट मनोनीत हुने र आधा प्रतिनिधि सभा सदस्यको मतबाट निर्वाचित हुने व्यवस्था थियो । प्रतिनिधित्वको फरक व्यवस्था त्यो समयमा थियो । जननिर्वाचित सभा सञ्चालन र शक्ति सन्तुलनको यो अभ्यास निकै छोटो भयो । दरबारको हस्तक्षेपले निम्त्याएको राजनीतिक अस्थिरताका कारण २०१७ पुस १ गते जननिर्वाचित सभा भङ्ग भयो । प्रजातान्त्रिक अभ्यासको राम्रोसँग सुरुवात नहुँदै राजनीतिक रूपमै नयाँ प्रणालीमा मुलुक प्रवेश गर्‍यो । खुला राजनीतिक गतिविधि निस्तेज भए । यसको असर संवैधानिक रूपमा हुने सत्ता सञ्चालनमा पनि प¥यो ।  पुस १ गतेको तत्कालीन राजा महेन्द्रको कदमले संसदीय व्यवस्थाको जग नबस्दै भत्कियो । पञ्चायती व्यवस्थाको जगमा २०१९ सालमा नयाँ संविधान जारी भयो । संविधानले अधिकार राजामा केन्द्रित ग¥यो । राजनीतिक दलको स्वतन्त्रता तथा संसदीय प्रणालीलाई पूर्ण रूपमा संविधानले निलम्बन गर्‍यो । शासनव्यवस्था झल्कने गरेर विधायिकी अङ्गमा सर्वोच्च रहने गरी राष्ट्रिय पञ्चायतको व्यवस्था संवैधानिक रूपमा गरिएको थियो । २९ वर्ष तीन महिना चलेको निर्दलीय पञ्चायती व्यवस्था ढलेसँगै बहुदलीय व्यवस्था पुनस्र्थापना भयो । २०४६ को राजनीतिक परिवर्तपछि पुनः प्रतिस्पर्धात्मक शासनव्यवस्थाको परिकल्पना भयो । २०४७ कात्तिक २३ मा जारी नयाँ संविधानले नागरिक अधिकार पुनस्र्थापना गर्दै प्रजातान्त्रिक मूल्यमान्यतालाई अघि सार्‍यो । संसदीय शासनप्रणालीलाई उक्त संविधानले अवलम्बन ग¥यो । व्यवस्थापिका दुई सदनात्मक हुने संवैधानिक परिकल्पना थियो । ६० सदस्यीय राष्ट्रिय सभा र २०५ सदस्यीय प्रतिनिधि सभा प्रचलनमा थिए । आवधिक र मध्यावधि गरी २०४८, २०५१ र २०५६ सालमा प्रतिनिधि सभाका लागि निर्वाचन भए । २०४८ देखि २०५८ सालसम्म माथिल्लो सभामा पनि निर्वाचन र मनोनयन कायम रह्यो । २०४७ सालको संविधान लागु भएर बहुदलीय शासनव्यवस्था प्रचलनमा आएको छोटो अवधिमै मुलुक आन्तरिक रूपमा सशस्त्र द्वन्द्वमा फस्न पुग्यो । २०५२ सालदेखि सुरु भएको माओवादी द्वन्द्वले मुलुक राजनीतिक अस्थिरतामा प्रवेश गर्‍यो । द्वन्द्वले गुणात्मक रूपमा राजनीतिक परिवर्तनको फड्को मारे पनि आर्थिक र भौतिक विकासका धेरै सवालमा पछि पर्‍यो । २०६२/६३ सालको राजनीतिक आन्दोलन र आन्तरिक द्वन्द्व अन्त्यपछि मुलुकको शासकीय व्यवस्था र संरचनामै आमूल परिवर्तन आयो । राजनीतिक परिवर्तनपछि २०६३ माघमा अन्तरिम संविधान जारी भयो । संविधानले गणतन्त्र, धर्मनिरपेक्षता तथा समावेशी लोकतन्त्रको ढोका खोल्यो । विधायिकी अङ्गका रूपमा अर्को व्यवस्था नभएसम्म राजनीतिक सहमतिमा अन्तरिम संसद्को परिकल्पना भयो । राजाको निरङ्कुश शासनमा विघटन भएको प्रतिनिधि सभा २०६३ वैशाख ११ गते आन्दोलनको बलमा पुनस्र्थापित भयो । अन्तरिम संविधानको जगमा दुई पटकसम्म संविधान सभा निर्वाचन भयो । संविधान सभामा नेपालले पहिलो पटक पृथक् रूपमा मिश्रित निर्वाचन प्रणाली अपनायो । प्रत्यक्ष निर्वाचित २४०, समानुपातिक प्रतिनिधित्वबाट ३३५ र मन्त्रीपरिषद्को सिफारिसमा राष्ट्रपतिबाट मनोनीत २६ गरी ६०१ सदस्यीय सभा हुने व्यवस्था गरियो । संविधान सभाले नै व्यवस्थापिकाको पनि कार्यसम्पादन हुने गरेको थियो । निर्वाचन र प्रतिनिधित्वको विधि २०७० मङ्सिर ४ गते सम्पन्न निर्वाचनमा पनि कायम रह्यो । दोस्रो संविधान सभाले २०७२ असोज ३ मा नयाँ संविधान जारी गर्‍यो । जनताबाट निर्वाचित सभाले लेखेको २०७२ सालको संविधानले सङ्घीय लोकतान्त्रिक गणतन्त्र, बहुदलीय प्रतिस्पर्धामूलक संसदीय प्रणाली, द्विसदनात्मक सङ्घीय व्यवस्थापिका, तीन तहको तहगत सरकार, समावेशी प्रतिनिधित्व तथा मौलिक हक र स्वतन्त्रताको विस्तृत प्रत्याभूति गरेको छ । २०७२ को संविधानले संसदीय प्रणालीलाई अझ परिष्कृत र बलियो बनायो । प्रत्यक्ष र समानुपातिक प्रणालीको संयोजनबाट जनप्रतिनिधिको सहभागिता सुनिश्चित गरेको छ । सङ्घीय व्यवस्थापिकामा प्रतिनिधि सभा २७५ सदस्यीय कायम भएको छ । यसमा १६५ सदस्य प्रत्यक्ष निर्वाचन र ११० समानुपातिक निर्वाचन प्रणालीबाट प्रतिनिधित्व हुने व्यवस्था छ । माथिल्लो सभाको प्रतिनिधित्व प्रदेशगत रूपमा समानुपातिक छ । प्रत्येक प्रदेशबाट आठ जनाका दरले ५६ जना र मन्त्रीपरिषद्को सिफारिसमा राष्ट्रपतिबाट मनोनीत तीन सदस्य रहने छन् । कुल सदस्य ५९ जना रहने संवैधानिक व्यवस्था छ । प्रदेशगत रूपमा हुने प्रतिनिधित्वलाई समावेशी बनाइएको छ । यसमा तीन महिला, एक दलित, अपाङ्गता भएका वा अल्पसङ्ख्यक समुदायबाट एक जनाको प्रतिनिधित्व हुने छ । खुला तीन जना रहने कानुनी व्यवस्था छ । राष्ट्रिय सभा सदस्य निर्वाचनका लागि प्रदेश सभाका सदस्य र स्थानीय तहका प्रमुख/उपप्रमुख रहेको निर्वाचन मण्डल रहने व्यवस्था छ । प्रदेश र स्थानीय तहको मतभार फरक फरक छ ।  नयाँ संविधान जारीपछिको संवैधानिक विकासक्रम अनुसार दुई पटक सङ्घ, प्रदेश र स्थानीय तहमा निर्वाचन सम्पन्न भइसकेका छन् । संसदीय शासनप्रणालीमा केही मौलिक अभ्यासलाई संविधानले नै प्रत्याभूत गरेको छ । संसद्ले सरकार दिन सक्ने अवस्था रहँदासम्म सभा विघटन नहुने मान्यतालाई संविधान र न्यायिक व्याख्याले पनि यसबिचमा प्रत्याभूत गरेका छन् । सङ्घीय संरचनामा भएको पहिलो पटकको निर्वाचनपछि प्रतिनिधि सभा दुई पटकसम्म विघटन भएर पनि अदालतको व्याख्याका कारण पूरा कार्यकालमा नै सम्पन्न भएको छ । आरोहअवरोहबिच प्रदेश सभा पनि दोस्रो कार्यकालमा छन् । प्रदेशगत रूपमा फरक फरक सङ्ख्याका सभा प्रचलनमा छन् । प्रतिनिधि सभाको दोब्बर सङ्ख्यामा सदस्य रहने गरी सात प्रदेश सभा अस्तित्वमा छन् ।  नेपालको संवैधानिक विकासक्रम निरन्तर सङ्घर्ष, आन्दोलन र सुधारको यात्रामा चलिरहेको छ । संसदीय प्रणालीको आधार २०१५ सालको संविधानबाट देखिए पनि त्यसको व्यवस्थित प्रयोग र अभ्यास भने २०४७ सालपछिको संविधानबाट सुनिश्चित भयो । अन्तरिम संविधानपछि व्यवस्थापिका छनोट र बनोटमा आमूल फेरबदल गरिएको छ । समावेशी प्रतिनिधित्वलाई राज्यका सबै निकायमा संविधानले नै सुनिश्चित गरेको छ ।",
      "link": "https://gorkhapatraonline.com/news/153949",
      "image": "https://gorkhapatraonline.com/storage/media/271391/conversions/samsad-bhawan-1-original-thumb.jpg"
    },
    {
      "slug": "153937",
      "title": "हरेक घटनाको साक्षी, पत्रकारिताको गर्विलो इतिहास",
      "timestamp": 1746576000000,
      "source": "gp",
      "content": "नेपाली पत्रकारितामा एक जीवन्त दस्तावेज बनेको छ गोरखापत्र । नेपाली समाजको हरेक घटनाको जीवित साक्षी बन्दै आएको छ । त्यही कारण यसले आफ्नो गर्विलो इतिहास बनाएको छ ।",
      "longContent": "काठमाडौं, वैशाख २४ गते । नेपाली पत्रकारितामा एक जीवन्त दस्तावेज बनेको छ गोरखापत्र । नेपाली समाजको हरेक घटनाको जीवित साक्षी बन्दै आएको छ । त्यही कारण यसले आफ्नो गर्विलो इतिहास बनाएको छ ।सरकार र नागरिकलाई जोड्ने एक बलियो पुल (माध्यम) को भूमिका खेल्दै आएको यो पत्रिका आफैमा नेपाली पत्रकारिताको पाठशाला हो । गोरखापत्र केवल प्रकाशन मात्र नभइ ज्ञान पुस्तान्तरणको बाहक पनि बनेको पाठकको बुझाइ छ ।गोरखापत्रको प्रकाशन आरम्भ भइरहँदा मुलुकमा जहानियाँ राणा शासनको जगजगी थियो । सीमित व्यक्ति र समूहमा सूचनाको पहुँच विस्तार गर्न स्थापना भएको गोरखापत्र आज जनजनको सूचनाको भरपर्दो र विश्वासिलो माध्यम बन्न सफल भएको छ । गोरखापत्र अब केवल पत्रिका रहेन, नागरिकको अध्ययनको खुराक र ज्ञान बाँड्ने बलियो स्रोत बन्न सफल भएको छ ।गोरखापत्र नागरिकलाई सुसुचित गर्ने मात्र होइन, अभिप्रेरित र शिक्षित गर्ने बलियो माध्यम बनेको छ । त्यहीकारण यसले पाठकको मन जितेको छ । गोरखापत्र नेपालको राजनीतिक, सामाजिक आर्थिक र सांस्कृतिक रूपान्तरणको सारथि बनेको छ । गोरखापत्र बनाउन यहाँ हजारौंको पसिना र परिश्रम जोडिएकाले यसका हरेक उत्पादनमा गाम्भीर्य र परिस्कृत हुनुपर्ने पाठकको माग छ ।  तत्कालीन प्रधानमन्त्री श्री ३ देवशमशेर जबराले विसं १९५८ वैशाख २४ देखि ‘गोर्खापत्र’ को प्रकाशन थालनी गराउनुभयो । यही पत्रिका नेपाली पत्रकारिताको मानक बन्न सफल भयो । गोरखापत्र दैनिकसम्म आइपुग्दा नेपाली पत्रकारितालाई पल्लवित मात्र गरेको छैन, नेपालमा पत्रकार उत्पादनको कारखाना बनेको छ । सुरुमा गोरखापत्र सोमबार प्रकाशित भए पनि विसं १९९१ वैशाख ९ देखि प्रत्येक साता शुक्रबार छपाइ सुरु भएको थियो । विसं १९८४ वैशाख १३ गते पर्साको वीरगन्जकी १३ वर्षीय सूर्यमती श्रेष्ठले चन्द्रकामधेनु चर्खाद्वारा धागो कातिरहेको तस्बिर गोरखापत्रमा पहिलो पटक प्रकाशित भयो । त्यही दिनको स्मरणमा राष्ट्रिय फोटो पत्रकारिता दिवस वैशाख १३ गते मनाउने गरिन्छ । विसं २००० असोज २९ गते अर्धसाप्ताहिक प्रकाशन आरम्भ गरेको गोरखापत्र मङ्गलबार र शुक्रबार प्रकाशन हुनथाल्यो । तीन वर्षपछि २००३ पुस ८ देखि सातामा तीन अङ्क प्रकाशन सुरुभयो । २०१७ फागुन ७ देखि गोरखापत्र दैनिक प्रकाशन प्रारम्भ भयो । विसं २०१९ कात्तिक २ देखि २०२२ असोज २२ सम्म बिहान र साँझ गरी दिनमा दुई पटक प्रकाशन भयो । विसं २०१९ असार ९ देखि शनिबारीय परिशिष्टाङ्क प्रकाशन आरम्भ भयो । साप्ताहिक प्रकाशन आरम्भ गर्दा मास्टहेडमा ‘गोर्खापत्र’ लेखिए पनि विसं १९८३ जेठ ४ देखि ‘गोरखापत्र’ लेख्न सुरु गरियो ।  २०६१ माघ १९ गते तत्कालीन राजा ज्ञानेन्द्र शाहले ‘कु’ गरी सत्ता हातमा लिएपछि गोरखापत्रलाई परिवर्तन गरी ‘गोर्खापत्र’ पुनः छाप्न लगाएका थिए । २०६३ वैशाख ११ गते २०६२–६३ को जनआन्दोलन सफल भएर देशमा सङ्घीय लोकतान्त्रिक गणतन्त्र आएपछि सोही वर्ष वैशाख १८ गतेदेखि पुनः  ‘गोरखापत्र’ छापिन थाल्यो ।  उदार देवशमशेर र जयपृथ्वीबहादुर सिंहसुधारवादी प्रधानमन्त्रीका रूपमा परिचित तत्कालीन प्रधानमन्त्री देवशमशेर र समाज सुधारक जयपृथ्वीबहादुर सिंह गोरखापत्रको प्रकाशनलाई निरन्तरता दिने कामका लागि सदैव सम्झिने नाम हो । गोरखापत्र प्रकाशन थालेकै कारण देवशमशेरलाई पदबाट हट्नु परेको थियो । त्यसपछि उहाँका भाइ चन्द्रशमशेर प्रधानमन्त्री बन्नुभयो । देव शमशेर राजकाज छाडेर धनकुटा हुँदै भारत जानुभयो । १९७० मा भारतको मैसुरीमै उहाँको निधनभयो । देवशमशेरको अवधारणा अनुसार अखबार रुपान्तरण नभए पनि प्रकाशन कार्यले निरन्तरता पायो, त्यतिबेला । अहिले गोरखापत्र राज्यको मुखपत्र बनेको छ । ‘वि.सं. १९५८ वैशाख वदी ११ रोज २ को सनदमार्फत ‘गोर्खापत्र’ प्रकाशनको जिम्मेवारी पण्डित नरदेव पाँडेलाई दिइएको थियो । गोरखापत्रको पहिलो अङ्क नेपाल सम्वत् १९५८ ज्येष्ठवदी ३ सोमबार अर्थात् १९५८ साल वैशाख २४ गते तदनुसार सन् १९०१ मे ६ तारिखका दिन प्रकाशन भएको थियो । देवशमशेरपछि ‘गोर्खापत्र’ लाई अघि बढाउने दायित्व जयपृथ्वीबहादुर सिंहमाथि आयो । विसं १९६० भदौ २२ गते तत्कालीन बझाङ्गी राजा जयपृथ्वीबहादुर सिंह गोरखापत्रको तालुकदार जिम्मेवारीमा आउनुभयो । उहाँ तत्कालीन प्रधानमन्त्री चन्द्रशमशेरका छोरीज्वाइँ हुनुहुन्थ्यो । विसं १९३४ मा जन्मिएका सिंह १९४६ मा बझाङ राज्यको राजा हुनुभएको थियो । १९५१ सालमा चन्द्रशमशेरकी छोरीसँग विवाहपछि राणा परिवारसँग उहाँको सम्बन्ध जोडिएको थियो । १९५९ कात्तिकदेखि गोरखापत्रको जिम्मेवारी सम्हाल्नुभएको थियो । सुधारवादी विचारक सिंहले शिक्षा र चेतना फैलाउने काममा तल्लीन रहनुभयो ।  सिंहको वि.स. १९९७ मा भारतको बैङ्गलुरुमा निधनभयो । सिंहको कामको सम्मान गर्दै वि.सं २०५५ वैशाख २४ गते गोरखापत्र संस्थानको धर्मपथस्थित कार्यालयअगाडि उहाँको अर्धकदको सालिक निर्माण गरियो ।  सनद जारी वि.सं १९५८ वैशाख १ वदी ११ रोज २ मा ‘गोर्खापत्र’ को प्रकाशनका लागि सनद जारी भयो । ‘गोर्खापत्र’ मा छाप्न हुने र नहुने विषय उल्लेख गरेर सनद जारी भएको थियो । वि.सं १९५८ वैशाख २४ गते गोरखापत्र साप्ताहिक रूपमा प्रकाशन आरम्भ भयो । त्यतिबेला जिम्मेवारीमा पण्डित नरदेव पाण्डे हुनुहुन्थ्यो । अभिलेखअनुसार विसं १९९१ जेठ ५ गते प्रकाशित अङ्कदेखि प्रेमराज सम्पादक हुनुभयो । त्यसअघि सम्पादकको नाम छाप्ने प्रचलन थिएन ।गोरखापत्रले पहिलो अङ्कदेखि ‘एडिटरको राय’ शीर्षक राखेर सम्पादकीय लेखन सुरु गरेको थियो । पहिलो प्रधान सम्पादकको जिम्मेवारी साहित्यकार, नाटककार बालकृष्ण समले समाल्नु भएको थियो । विसं २०१२ भदौ ३० देखि २०१४ असोज २३ सम्म प्रधान सम्पादकमा रहेर उहाँले जिम्मेवारी निर्वाह गर्नुभयो । दैनिक प्रकाशन सुरुभएपछि गोरखापत्रको प्रधान सम्पादकको जिम्मेवारीमा गोपालप्रसाद भट्टराई हुनुहुन्थ्यो । तत्कालीन राणा प्रधानमन्त्री जङ्गबहादुर राणाले विसं १९०८ मा बेलायत भ्रमणबाट फर्किंदा ‘गिद्धे प्रेस’ ल्याउनुभएको थियो । गोरखापत्रका अन्य प्रकाशन२०२२ पुस १ गतेदेखि ‘दी राइजिङ नेपाल’ अंग्रेजी दैनिक प्रकाशन सुरुभयो । ‘दी राइजिङ नेपाल’ को पहिलो सम्पादक वरुणशमशेर राणा हुनुहुन्थ्यो । २०२५ जेठदेखि साहित्यिक मासिक पत्रिका ‘मधुपर्क’ प्रकाशन भयो । ‘मधुपर्क’ गोरखापत्र संस्थानको तेस्रो प्रकाशन हो ।२०४५ असारदेखि संस्थानको चौथो प्रकाशन ‘युवामञ्च’ प्रकाशन आरम्भ भयो । यवालाई लक्षित गरी यो मासिक प्रकाशन सुरु गरिएको थियो । २०४७ पुसदेखि बाल मासिक ‘मुना’ प्रकाशन सुरु भयो । वि.सं. २०५९ देखि गोरखापत्र अनलाइन संस्करणमा गयो । सुरुको डोमेन गोरखापत्र डट ओआरजी डट एनपी थियो ।  २०६९ मङ्सिरदेखि नयाँ डोमेन गोरखापत्रअनलाइन डट कमबाट प्रकाशन सुरुभयो । २०७६ भदौ २४ गते सूचना विभागमा दर्ताभयो ।२०६४ असोज १ गतेदेखि बहुभाषिक पृष्ठ ‘नयाँ नेपाल’ पृष्ठ शीर्षक अन्तर्गत राष्ट्रभाषामा समाचार सामग्री प्रकाशनको सुरुभयो । अहिले ४५ भाषामा समाचार सामग्री प्रकाशन हुँदैआएको छ । २०७२ फागुन १७ गते राष्ट्रिय पत्रकारिता दिवस मनाउने घोषणाभयो । फागुन १७ गते सोमबार बसेको मन्त्रीपरिषद् बैठकले गोरखापत्र प्रकाशन सुरु भएको दिन वैशाख २४ लाई ‘राष्ट्रिय पत्रकारिता दिवस’ मनाउनेगरी निर्णय गरेको थियो ।  २०७६ असोज ३ गतेदेखि संविधान दिवसको सन्दर्भ पारेर विराटनगरबाट छपाई  आरम्भ भयो ।२०७६ फागुन ७ गतेदेखि कोहलपुरबाट ‘कोहलपुर संस्करण’ थालनी भयो । प्रतिस्पर्धी बजारमा गोरखापत्रगोरखापत्रको विश्वसनीय र सन्तुलित प्रकाशनको साख जोगाउँदै प्रतिस्पर्धी बजारमा युग सुहाउँदो गरी खरो उत्रनु अहिलेको प्रमुख चुनौती रहेको छ । त्यसका लागि गोरखापत्र संस्थान ऐन २०१९ लाई परिमार्जनको कामको थालनी भएको छ । सञ्चार तथा सूचना प्रविधिमनत्री पृथ्वीसुब्बा गुरुङले यसको सुरुवात गर्नुभएको छ ।  गोरखापत्रको दायित्व सरकार र राज्यप्रति रहे पनि जनतासँग सरोकार राख्ने सूचना र समाचारलाई प्राथमिकतामा राख्दै आएको छ । गोरखापत्रको देशभरी दुईसय बढी समाचारदाता छन् । देशभरका समाचार पस्कने काम गोरखापत्रले गर्दैआएको छ । यसर्थ यसले जनता र सरकारविचको पुलको काम गर्दैआएको छ । देशभरी पुग्ने एकमात्र पत्रिका गोरखापत्रद्वारा उत्पादित समाचारमा देश बोलेको हुन्छ, जनता बोलेका हुन्छन् । देशको खुशी र पीडा दुवै बोलिएको हुन्छ । यसर्थ गोरखापत्र राष्ट्रिय एकता र अखण्डताको पक्षमा दह्रोगरी उभिएको छ ।अहिले न्यूमिडियाले बजार तताएको छ । विश्वसनीय र सन्तुलित समाचारको खडेरी छ । अनलाइन न्यूज पोर्टल र सामाजिक सञ्जालका सूचनाले पाठकलाई मिसइन्फर्म र डिसइन्फर्म गरिरहेको छ । पाठकका लागि समाचार छनौटमा अवसर प्राप्त भए पनि भ्रामक समाचारले पाठकलाई अल्मल्याउने गरेको छ । नेपाली पत्रकारितामा कान्छो पत्रकारिताको रुपमा आएको न्यूमिडियाले अवसर र चुनौती दुवै थपिदिएको छ । समाचारको विश्वसनीयता, शिष्टता र सन्तुलन कायम गर्नु अहिलेको प्रमुख चुनौती बनेको छ । गोरखापत्रजस्तो इतिहास बोकेको पत्रिका र यसको अनलाइन प्रकाशनले पाठकको चाहना र रुचीलाई मुख्य आधार बनाएर समाचार उत्पादन र प्रकाशन गर्दैआएको छ । आगामी दिनमा पनि हामी यसका लागि सदैव तत्पर रहने प्रतिवद्धता व्यक्त गरेका छौं ।    प्रकाशनको १२५ वर्ष प्रवेश तथा संस्थानको ६३ औं वार्षिकोत्सवको अवसरमा समस्त पाठक, विज्ञापनदाता र शुभेच्छुकहरुमा हार्दिक शुभकामना ।",
      "link": "https://gorkhapatraonline.com/news/153937",
      "image": "https://gorkhapatraonline.com/storage/media/271376/conversions/125-gopa-logo-original-thumb.jpg"
    },
    {
      "slug": "153935",
      "title": "मुलुकको समृद्धि र समावेशी समाज निर्माणमा महत्वपूर्ण योगदान",
      "timestamp": 1746576000000,
      "source": "gp",
      "content": "राष्ट्रपति रामचन्द्र पौडेलले गोरखापत्र प्रकाशनको १२५ वर्ष प्रवेशका शुभकामना दिँदै गोरखापत्रले मुलुकको समृद्धि र समावेशी समाज निर्माणमा महत्वपूर्ण योगदान पुर्‍याएको बताउनुभएको छ ।",
      "longContent": "काठमाडौं, वैशाख २४ गते । राष्ट्रपति रामचन्द्र पौडेलले गोरखापत्र प्रकाशनको १२५ वर्ष प्रवेशका शुभकामना दिँदै गोरखापत्रले मुलुकको समृद्धि र समावेशी समाज निर्माणमा महत्वपूर्ण योगदान पुर्‍याएको बताउनुभएको छ । शुभकामना सन्देशमा उहाँले गोरखापत्रको ऐतिहासिक यात्रा केवल एक प्रकाशन गृहको कहानी मात्र नभएर यो मुलुकको राजनीतिक, सामाजिक, सांस्कृतिक र आर्थिक इतिहासको महत्वपूर्ण घटनाहरूको साक्षी पनि रहेको उल्लेख गर्नुभएको छ । गोरखापत्रले मुलुकको इतिहास र परम्परालाई समेत सम्बोधन गरेको उहाँको भनाइ छ । गोरखापत्रले मुलुकका ४५ वटा राष्ट्रिय भाषामा विभिन्न सामग्री प्रकाशित गरेर समावेशी समाजको परिकल्पनालाई सार्थकता प्रदान गर्न पुर्‍याएको योगदानको सराहना गर्नुहुँदै उहाँले यसले मुलुकको विभिन्न जातजाति, भाषिक समुदाय र क्षेत्रीयताको आवाजलाई प्राथमिकतामा राखेर शान्तिपूर्ण र समृद्ध नेपाल निर्माणमा योगदान गरेको बताउनुभएको छ ।उहाँको सन्देशमा उल्लेख छ, “आमसञ्चार माध्यमको उद्देश्य भनेको जनतालाई सत्यतथ्य र र निष्पक्ष जनकारी प्रदान गर्नु हो । यस अर्थमा गोरखापत्रले राष्ट्र निर्माणको दिशामा महìवपूर्ण भूमिका निर्वाह गरेको छ ।” उपराष्ट्रपति यादवले शुभकामना दिनुहुँदै मुलुकको पत्रकारिता क्षेत्रमा गौरवशाली र कालजयी पहिचान बोकेको ऐतिहासिक तथा प्रतिष्ठित प्रकाशन गोरखापत्र पत्रकारिताको धरोहर मात्र नभई नेपाली समाज, संस्कृति, इतिहास र परिवर्तनको जीवन्त दस्ताबेज रहेको बताउनुभएको छ । उहाँले भन्नुभएको छ, “गोरखापत्रले सरकार र आमनागरिकबिच सञ्चार सेतुका रूपमा कार्य गर्दै लोकतान्त्रिक मूल्य, मान्यता र सामाजिक न्यायका पक्षमा तथा राष्ट्रिय एकताको प्रवर्धनमा महत्वपूर्ण योगदान पुर्‍याएको छ ।”",
      "link": "https://gorkhapatraonline.com/news/153935",
      "image": "https://gorkhapatraonline.com/storage/media/271403/conversions/ramchandra-poudel-original-thumb.jpg"
    },
    {
      "slug": "153932",
      "title": "आन्तरिक रोजगारीसँगै सामाजिक सुरक्षा",
      "timestamp": 1746576000000,
      "source": "gp",
      "content": "नेपालमा श्रम र रोजगारीलाई प्रभावकारी तरिकाले व्यवस्थापन गर्ने प्रयास गरिँदै छ ।",
      "longContent": "नेपालमा श्रम र रोजगारीलाई प्रभावकारी तरिकाले व्यवस्थापन गर्ने प्रयास गरिँदै छ । हाल श्रमिक उत्पादन र परिचालन गर्ने श्रमशक्तिको विकास एवं व्यवस्थापन एकीकृत रूपमा हुन सकेको छैन । व्यवस्थित मर्यादित श्रमसहितको आन्तरिक रोजगारी सुनिश्चित र सुरक्षित तथा भरपर्दो वैदेशिक रोजगारीको व्यवस्थापन अहिलेको आवश्यकता हो । यसका लागि सम्बद्ध नीति तथा कानुनमा समसामयिक परिमार्जन गर्ने र नयाँ नीति कार्यव्रmमलाई अगाडि बढाउनुपर्ने देखिन्छ । सबैले रोजगारी पाउने अवस्था नभएसम्म प्रतिव्यक्ति आय बढाउन नसकिने भएकाले संविधानले ग्यारेन्टी गरेको रोजगारीको हकलाई मूर्त रूप प्रदान गर्नु पर्छ । यसका लागि रोजगारी व्यवस्थापनमा प्रविधिको प्रयोगलाई बढावा दिनु पर्छ । यसले श्रम बजारका केही असहजतालाई सहजीकरण गर्ने छ । रोजगारीलाई सुरक्षित, व्यवस्थित, नियमित र मर्यादित बनाउने तथा सिपयुक्त जनशक्तिको विकास गरी रोजगारी र स्वरोजगारी प्रवर्धन गर्दै उत्पादन र उत्पादकत्व अभिवृद्धि गर्ने कार्य श्रम, रोजगार तथा सामाजिक सुरक्षा मन्त्रालयबाट हुँदै आएको छ । मन्त्रालयले आन्तरिक रोजगारी प्रवर्धन, वैदेशिक रोजगारी व्यवस्थापन, सिप विकास तथा तालिम, श्रम सम्बन्ध तथा व्यवसायजन्य सुरक्षा र योगदानमा आधारित सामाजिक सुरक्षाका क्षेत्रमा राष्ट्रिय नीति, कानुन, मापदण्ड, योजना र कार्यक्रमको तर्जुमा, कार्यान्वयन र व्यवस्थापन गर्दै आएको छ । रोजगारीको विकल्पमा वैदेशिक रोजगारीपछिल्लो डेढ दशकको तथ्याङ्क हेर्ने हो भने वैदेशिक रोजगारी पहिलो रोजाइ बनेको छ । स्वदेशमा पर्याप्त रोजगारीका अवसर नहुँदा वैदेशिक रोजगारीमा जानेको सङ्ख्या बढ्दो छ । यसका कारण यस क्षेत्रमा बेथितिका चाङ छन् । यसको नियन्त्रणका लागि धेरै काम गर्नु पर्छ । वैदेशिक रोजगारीका लागि श्रम अनुमति र पुनः श्रम स्वीकृतिलगायत सेवालाई अनलाइन बनाइए पनि यसलाई पूर्ण रूपमा व्यवस्थित गर्न सकिएको छैन । अर्कातिर नेपालीका मुख्य श्रम गन्तव्य देशसँग श्रम सम्झौता र नवीकरण समयमा हुन सकेको छैन । रोजगारीको खोजीमा नेपाली १६८ देशमा पुगेकामा हालसम्म १० वटा देशसँग मात्रै श्रम सम्झौता र समझदारी भएको छ । तीमध्ये पनि धेरै देशसँग श्रम नवीकरणमा ढिला भइरहेको छ । वैदेशिक रोजगारी बाध्यता भएकाले यसलाई व्यवस्थित र प्रतिफलदायी बनाउन विद्यमान श्रम सम्झौताको पुनरवलोकन गर्नुका साथै नयाँ र आकर्षक गन्तव्य देशमा उपलब्ध रोजगारी पहिचान र उपयोग गर्नुको विकल्प छैन । त्यसो त चालु आव २०८१/८२ को १० महिनामा ६८ हजार १६० महिलासहित छ लाख सात हजार ८७८ जना श्रम स्वीकृति लिएर विदेश गएका छन् । अर्थतन्त्रमा गरेको योगदानको कदर गरी गन्तव्य देशले पनि हाम्रा श्रमिक नागरिक र उनीहरूको श्रमको सम्मान गर्न जरुरी छ । वैदेशिक रोजगारीमा रहेकालाई सामाजिक सुरक्षा कोषमा आबद्ध गरिएको सुरुवात प्रशंसनीय छ । वैदेशिक रोजगारीबाट फर्किएका व्यक्तिको सिप, पुँजी र प्रविधि उपयोग गरी आन्तरिक रोजगारी अभिवृद्धि गर्न उद्यमशीलताउन्मुख पुनः एकीकरण कार्यक्रम सञ्चालन गरिएको छ । यसमा स्विट्जरल्यान्ड, दक्षिण कोरिया जस्ता विदेशी दाता पनि जुटेका छन् । यसलाई निरन्तरता दिएर आन्तरिक उत्पादन र रोजगारी सिर्जना गरी उपलब्धिमूलक बनाउनु पर्छ । श्रम कूटनीतिको पहलअन्तर्राष्ट्रिय श्रम बजारमा रहेका दक्ष रोजगारीका अवसरको पहिचान गरी वैदेशिक रोजगारीलाई अधिकतम प्रतिफलयुक्त बनाउने प्रयास भइरहेको छ । वैदेशिक रोजगारीबाट प्राप्त पुँजी, ज्ञान, सिप, प्रविधि र अनुभवको सदुपयोग गर्नेतर्फ केही काम हुन थालेका छन् । वैदेशिक रोजगारीमा जान चाहने र रहेका नेपाली महिलाको सुरक्षा र सम्मानको प्रत्याभूति गर्ने र वैदेशिक रोजगारीमा श्रम कूटनीतिको प्रभावकारिता अभिवृद्धि गर्ने काममा सरकार क्रियाशील छ । वैदेशिक रोजगारीलाई सुरक्षित, मर्यादित र भरपर्दो बनाउने उद्देश्यले सञ्चालित सुरक्षित आप्रवासन परियोजना अन्तर्गत चार लाख ५९ हजार ४८० जनालाई वैदेशिक रोजगारीसम्बन्धी सूचना, तीन हजार ८३८ जनालाई मनोसामाजिक परामर्श सेवा र २६ हजार ४३३ जनालाई वित्तीय साक्षरता तालिम प्रदान गरिएको छ । आन्तरिक रोजगारीमा पहलआन्तरिक रोजगारी प्रवर्धनमा भएका काम न्यूनतम रोजगारीको प्रत्याभूति गर्न र उत्पादनशील रोजगारीको प्रवर्धन तथा विस्तारमार्फत आन्तरिक रोजगार व्यवस्थापनलाई प्रभावकारी बनाउन सरकार लागिपरेको छ । प्रधानमन्त्री रोजगार कार्यक्रम विगत सात वर्षदेखि कार्यान्वयनमा छ । आन्तरिक रोजगारीको अन्तिम विकल्पका रूपमा योभन्दा उत्तम विकल्प कसैले पस्किन सकेको देखिँदैन । भारतले पनि १६ वर्षदेखि यस्तै कार्यक्रममार्फत गरिबी र सामाजिक सुरक्षालाई जोडेको छ । प्रधानमन्त्री रोजगार कार्यक्रमलाई तिनै तहका सरकारको अपनत्व हुने गरी कार्यक्रमको ढाँचामा पुनर्संरचना गरी कार्यान्वयनमा ल्याइएको छ । यस कार्यक्रम अन्तर्गत चालु आर्थिक वर्षको २०८१ चैत मसान्तसम्म सात हजार ३०८ जना सूचीकृत बेरोजगारले न्यूनतम ६५ दिनको रोजगारी प्राप्त गरेका छन् भने ४५७ स्थानीय तहमा बजेट, तालिम सञ्चालनसम्बन्धी मार्गदर्शनलगायतका आवश्यक विवरण पठाएको मन्त्रालयले जनाएको छ । मन्त्रालयका अनुसार देशभरका ७५३ पालिकामध्ये ३८७ पालिकाबाट सेवाप्रदायक छनोटका लागि सूचना प्रकाशन भएकामा ६२ स्थानीय तहले विभिन्न क्षेत्रमा ५० दिने तालिम सम्पन्न गरी दुई हजार ४८० जना सूचीकृत बेरोजगार लाभान्वित भएका छन् । रोजगार सेवा केन्द्रमा कार्यरत दुई हजार २५९ कर्मचारी र ६० हजार श्रमिक गरी जम्मा ६२ हजार २५९ जनाको राष्ट्रिय बिमा कम्पनीसँग कार्यस्थल सुरक्षा बिमा गरी सामाजिक सुरक्षाको प्रत्याभूति गरिएको छ । आन्तरिक रोजगार दशक घोषणा श्रम मन्त्रालयले आन्तरिक रोजगार दशक घोषणा गरेको छ । तीन तहका सरकार, निजी क्षेत्र, श्रमिक र विकास साझेदारसमेतको सहभागितामा गत फागुनमा २०८२/८३ देखि २०९१/९२ लाई आन्तरिक रोजगारी दशक घोषणा गरिएको हो । यो घोषणासँगै रणनीति तथा कार्यढाँचा निर्माणले नीतिगत मार्गदर्शन प्राप्त भई आन्तरिक रोजगारी प्रवर्धन अभियानले निरन्तरता पाउने विश्वास गरिएको छ । राष्ट्रिय रोजगार व्यवस्थापन सूचना प्रणाली नेमिस (एमइएमआइएस) का केही मोड्युल/विशेषतालाई श्रम संसार प्रणालीमा विकास गर्न विकास साझेदार संस्थासँग सहकार्य भइरहेको छ । नेपालमा सामाजिक सुरक्षा नेपालमा सर्वप्रथम १९९१ सालतिर प्रथम विश्वयुद्धबाट फर्केका घाइते नेपाली सैनिकलाई आर्थिक सहयोग उपलब्ध गराउन सैनिक द्रव्य कोषबाट सुरु भएको कल्याणकारी भुक्तानीको अवधारणाबमोजिम १९९८ सालमा तत्कालीन प्रधानमन्त्री जुद्धशमशेरले सैन्य पेन्सनका रूपमा सैनिक द्रव्य कोष स्थापना गरेका थिए । यस्तै १९९९ सालदेखि निजामती कर्मचारीको निवृत्तिभरण कोष जस्ता सेवाबाट अवकाशपछिका सामाजिक सुरक्षा कार्यक्रम सञ्चालनमा आए । २०५२ सालबाट आरम्भ गरिएको नगद वितरणमा आधारित सामाजिक सुरक्षा भत्ता कार्य हुन् । यस्तै २०६६ सालमा सामाजिक सुरक्षा करको प्रारम्भ र २०६७ सालमा सामाजिक सुरक्षा कोषको स्थापना गरियो । त्यसै गरी २०७४ सालमा योगदानमा आधारित सामाजिक सुरक्षा कार्यक्रमसहित सामाजिक संरक्षणका काम हुँदै आएका छन् । योगदानमा आधारित सामाजिक सुरक्षा योजना युवावस्था हुँदा गरेको कामको केही प्रतिशत रकम बिरामी, घाइते अवस्था, गर्भावस्था, वृद्धावस्था वा अन्य कुनै कारणले काम गर्न, जीविकाका लागि कमाउन नसक्ने गरी अशक्त अवस्थामा पाइने रकम हो । अन्तर्राष्ट्रिय सामाजिक सुरक्षा सङ्गठनका अनुसार हाल संसारको कुल जनसङ्ख्याको ५० प्रतिशत हिस्सा कुनै न कुनै किसिमको सामाजिक सुरक्षामा आबद्ध छ । २० प्रतिशत जनसङ्ख्याले मात्र पर्याप्त सामाजिक सुरक्षा सुविधा उपभोग गर्न पाएका छन् । अन्तर्राष्ट्रिय मानव अधिकार घोषणापत्रको धारा २२ र २५ ले सामाजिक सुरक्षालाई मानव अधिकारका रूपमा मान्यता दिएका छन् ।आधारभूत सुविधाका लागि सहयोग वञ्चित तथा सीमान्तकृत वर्गको आर्थिक, सामाजिक कल्याण गर्नु, सरकार र नागरिकबिच सुसम्बन्ध कायम गराउनु, मानव अधिकारको विश्वव्यापी घोषणापत्रका विषयलाई मूर्त रूप प्रदान गर्नु सामाजिक सुरक्षाको उद्देश्यभित्र पर्छन् । यसबाहेक मौलिक हक तथा मानव अधिकारप्रतिको दायित्व पूरा गर्नु, लक्षित वर्गका सुनिश्चित भविष्यको प्रत्याभूति गर्नु, विपन्न र गरिबका लागि न्यूनतम आय सुनिश्चित गर्ने कुरालाई पनि यसभित्र समेटिएको छ । सामाजिक सुरक्षा योजनासामाजिक सुरक्षा योजना भनेको सञ्चय कोष वा बचत कोष जस्तो होइन । एउटा व्यक्तिले गरेको लगानी कोषमा जम्मा हुन्छ र पेन्सन आउँछ । अर्को बिमा प्रणाली जस्तो हो, सबै बेलामा त्यसको प्रतिफल पाउँछु भन्ने हुँदैन । अहिले यसमा ३१ प्रतिशत रकम भनिएको छ । ३१ प्रतिशतभित्र कसैले थप भार बेहोर्न पर्दैन । सञ्चय कोषमा अहिले जसरी गएको छ, त्यसरी नै जान्छ । रोजगारदाताको एक पैसा पनि थप हुँदैन र श्रमिकको पनि थपिँदैन । रोजगारदाताको २० प्रतिशत र श्रमिकको १० प्रतिशत रकम यथावत् हुन्छ । त्यसमा अहिले तिरेको एक प्रतिशत कर अब सुरक्षा कोषमै थपिन्छ । कुनै पनि श्रमिक आफ्नो सेवा अवधिभर उपचारलगायतका सेवा सुविधा र सेवापछि पेन्सनको हकदार बन्ने कार्यक्रम हो यो । २०७५ मङ्सिरदेखि सुरु भएको यो कार्यक्रममा हालसम्म २१ लाख ८९ हजार २७७ जनाले कोषमा योगदान गरिसकेका छन् । तिनमा सबैभन्दा धेरै वैदेशिक रोजगारीमा जाने १६ लाख नौ हजार ५१२ जना रहेका छन् । योगदानकर्ता र रोजगारदाताबाट हालसम्म करिब ८० अर्ब रुपियाँ कोषमा सङ्कलन भएको छ; जसमा योगदान गरेकामध्येबाट बिरामी, घाइते, गर्भावस्था, वृद्धावस्था योजना अन्तर्गत छ लाख ६० हजार २९४ जनाले १४ अर्ब २९ करोड रुपियाँ भुक्तानी लिएका कोषले जनाएको छ । श्रम, रोजगारी र सामाजिक सुरक्षणलाई विशेष महत्व दिनु अहिलेको आवश्यकता हो । यी क्षेत्रमा निरन्तर सुधार नगरी काम गर्ने वातावरण बन्दैन । काम नगरी उत्पादन हुँदैन र उत्पादन नगरी देशको अर्थतन्त्रको आकार पनि बढाउन सकिँदैन । कुनै बेलाको मानव स्रोतको उचित व्यवस्थापन गरेमा नेपालले पनि आर्थिक विकासमा फड्को मार्ने निश्चित छ । यसका लागि सरकारी र निजी क्षेत्रबाट थप लगानी बढाउन जरुरी छ ।   श्रमिकलाई वैध बनाउन सुरु गरेका छौँ शरतसिंह भण्डारी मन्त्री – श्रम, रोजगार तथा सामाजिक सुरक्षायोगदानमा आधारित सामाजिक सुरक्षा कोषलाई विस्तार गर्ने कार्यलाई प्राथमिकतामा राखेका छौँ । सरकारको अस्थायी, करार र ज्यालादारी कर्मचारीलाई कोषको योजनामा समेट्न यसअघि नेपाल राजपत्रमा सूचना प्रकाशित गरिसकिएको छ । यसको कार्यान्वयनका लागि सरकारको आगामी आर्थिक वर्ष २०८२/८३ को नीति तथा कार्यक्रममा समेटेका छौँ । सङ्घीय, प्रदेश र स्थानीय सरकारको सहयोगदानमा अनौपचारिक क्षेत्रका श्रमिकलाई योगदानमा आधारित सामाजिक सुरक्षा कोषमा आबद्ध गराइने छ । कोषले हालसम्म देशभरका दुई सयभन्दा बढी पालिकासँग अनौपचारिक श्रमिक कोषमा आबद्ध गराउने गरी सम्झौता गरिसकेको छ । कतिपय पालिकाले पालिकाको सहयोगदानमा अनौपचारिक क्षेत्रका केही निश्चित श्रमिकलाई कोषको योजनामा आबद्ध गराउन थालेका छन् । तिनै तहका सरकारको सहयोगदान भएमा अनौपचारिक क्षेत्रका धेरै श्रमिकलाई कोषको योजनामा समेट्न सकिने भएकाले सोही अनुसार योजना अगाडि सारेका छौँ । नेपालीका लागि रोजगारीको प्रमुख आधार वैदेशिक रोजगारी हो । वैदेशिक रोजगारीमा जानेको सङ्ख्या बढेसँगै समस्या पनि वृद्धि भएका छन् । वैदेशिक रोजगारी मृत्युकुण्ड बन्न थालेको छ । यसको नियन्त्रण गर्नका लागि स्वास्थ्य परीक्षणलाई व्यवस्थित गर्न लागिएको छ । वैदेशिक रोजगारीमा जानेको स्वास्थ्य सेवालाई ‘डिजिटलाइजेसन’ प्रणालीमा लगेर यसमा भएको अनियमितता अन्त्य गर्ने काम भइरहेको छ । यस अन्तर्गत श्रमिक वैदेशिक रोजगारीमा गएर फर्किंदासम्मको अवस्था बुझ्न सकिने प्रणाली विकास गर्न लागेका छौँ । यस प्रणालीले स्वास्थ्य परीक्षण गर्ने संस्थालाई जवाफदेही गराउने हुँदा श्रमिकको विदेशमा मृत्यु भए त्यसको कारण पत्ता लाग्छ । कानुनमा विविध कारणले अवैध मानिएका तर श्रम गन्तव्य देशमा वैध भएर काम गरेका श्रमिकलाई वैध बनाउन सुरु गरेका छौँ । श्रम गन्तव्य देशमा वैधानिक हिसाबले काम गरेका श्रमिकलाई हामीले अवैध बनाएर बर्सौंसम्म परिवारविमुख बनाउनु हुँदैन भनेर हाललाई खाडी र मलेसियामा रहेका यस्ता श्रमिकलाई वैध बनाउन सुरु गरेका हौँ । ओमनमा गएको फागुनमै अवैध भनिएका श्रमिकलाई वैध बनाउने गरी श्रम स्वीकृति वा नवीकरण गर्न थालेका छौँ । नेपालको श्रम ऐन अनुसार श्रम प्रणालीमा जोडिएपछि ऐन अनुसार पाउने सुविधा प्राप्त गर्न सहज हुन्छ । यसमा सन् २०२४ सेप्टेम्बरसम्म गएका श्रमिकलाई समेट्न सकिने व्यवस्था गरेका छौँ । यसै गरी सबै स्थानीय तह र श्रमिकसँग ‘मोबाइल एप्लिकेसन’ मार्फत पहुँच विस्तार गर्ने गरी श्रम संसार पोर्टल आरम्भ गरेका छौँ । सरकारले घोषणा गरेको ‘आन्तरिक रोजगार प्रवर्धन दशक’ लाई प्रभावकारी कार्यान्वयन गर्न पोर्टलले श्रम बजार सूचना प्रणालीमा सहयोग गर्ने छ । यो श्रम बजारसम्बन्धी सूचना प्रणाली श्रम मन्त्रालयले निर्माण गरेको आधिकारिक सूचना प्रवाह गर्ने एउटा सामाजिक सञ्जाल हो । यसमा तिनै तहका सरकार, रोजगार खोजकर्ता, रोजगारदाता, तालिमप्रदायक, स्वरोजगार तथा श्रम बजारका अन्य सरोकार भएका निकायसमेत आबद्ध रहने भएकाले श्रम बजारसँग सम्बन्धित सम्पूर्ण सूचना तथा जानकारी प्राप्त गर्न सकिने छ । पोर्टलले रोजगारी खोज्ने र रोजगारी दिनेलाई जोड्न पुलको काम गर्ने छ । राष्ट्रिय व्यावसायिक प्रशिक्षण प्रतिष्ठानले छ महिनासम्मका सिप र तालिम सञ्चालनको कार्यक्रम तय गरेको छ । यसका लागि निजी क्षेत्रलाई आवश्यक पर्ने जनशक्ति उत्पादन गर्न पाठ्यक्रम निर्माण गरिने र सोही अनुसार तालिम उपलब्ध गराइने छ । सरकारले बाध्यात्मक वैदेशिक रोजगारीलाई अन्त्य गर्न आन्तरिक रोजगारी दशक घोषणा गरेको छ । त्यस कार्यक्रमलाई नीति तथा कार्यक्रममा समावेश गरेर युवालाई उद्यमशीलता र रोजगारीमा जोड्दै लाने तयारी गरिएको छ । त्यसैले पनि यी कामलाई सहज रूपमा अगाडि बढाउन ऐन कानुन नियम संशोधन गरेर समयसापेक्ष बनाउने काममा लागेका छौँ ।",
      "link": "https://gorkhapatraonline.com/news/153932",
      "image": "https://gorkhapatraonline.com/storage/media/271362/conversions/tia-original-thumb.jpg"
    },
    {
      "slug": "153930",
      "title": "वन्यजन्तुका लागि नेपाल क्रीडास्थल",
      "timestamp": 1746576000000,
      "source": "gp",
      "content": "वनजङ्गलको संरक्षणले हरियाली र घाँसदाउराको आपूर्ति हुन्छ भन्ने सामान्य बुझाइ छ तर यसको संरक्षणका बहुआयामिक पक्षबारे धेरै जसो अनभिज्ञ देखिन्छन् । हरियाली वातावरण सिर्जना हुनुका साथै संसारमा दुर्लभ मानिएका वनस्पति, वन्यजन्तुलगायतका समग्र जैविक विविधताको संरक्षण, पानीको स्रोतको",
      "longContent": "वनजङ्गलको संरक्षणले हरियाली र घाँसदाउराको आपूर्ति हुन्छ भन्ने सामान्य बुझाइ छ तर यसको संरक्षणका बहुआयामिक पक्षबारे धेरै जसो अनभिज्ञ देखिन्छन् । हरियाली वातावरण सिर्जना हुनुका साथै संसारमा दुर्लभ मानिएका वनस्पति, वन्यजन्तुलगायतका समग्र जैविक विविधताको संरक्षण, पानीको स्रोतको संरक्षण, भूक्षय, बाढीपहिरो नियन्त्रण, मानव जीवनलाई चाहिने अक्सिजनको आपूर्तिलगायतका महìवपूर्ण फाइदा वनजङ्गलको संरक्षणबाट प्राप्त हुन्छ । वनजङ्गलको संरक्षणले पर्यापर्यटनको विकास, वनजन्य पदार्थमा आधारित उद्योगधन्दाको विकास गरी रोजगारी सिर्जना, स्वदेशी वस्तुमा आत्मनिर्भरताका साथै वैदेशिक व्यापारमा वृद्धिसमेत हुने गर्छ । नेपालमा संरक्षणको इतिहास लामो छ । नेपालले हाल लिएको संरक्षणको नीति अनुसार संरक्षित क्षेत्र घोषणा गरेर र संरक्षित क्षेत्रबाहिरको भूभागमा दुई खालका विधिले संरक्षणका काम भइरहेका छन् । राष्ट्रिय निकुञ्ज, आरक्ष, सिकार आरक्ष, संरक्षण क्षेत्र निर्धारण गरी नेपाली सेनाको विशेष सुरक्षासहित संरक्षणका काम हुँदै आएका छन् भने ती क्षेत्रबाहेकका बाहिरी भूभागमा डिभिजनल वन कार्यालयले संरक्षणका काम गर्दै आएको छ । नेपालमा संरक्षणको पृष्ठभूमि केलाउने हो भने राणाकालमा नेपालका सबै भूभागमा बस्ती विकास र खनजोत भएको थिएन । कहीँ घना जङ्गल त कहीँ खाली जमिन थियो, अधिकांश क्षेत्रमा मानिसको पहुँच पुग्न पर्न सकेको थिएन । नेपालको जनसङ्ख्या बढ्ने क्रमसँगै खनजोत र बसाइको परिपाटी पनि बदलिँदै गयो । वन क्षेत्रमा एकातिर नेपालको आन्तरिक बसाइँसराइको प्रभाव पर्न थाल्यो भने अर्कोतिर छिमेकी भारतमा रेलसेवाको विकास र सञ्चालनका लागि नेपालको तराई क्षेत्रको सालको वन फँडानी भयो । तराईको अधिकांश वनजङ्गलको सालको काठ रेलका लिक निर्माण गर्न भारत निकासी हुन थाल्यो । त्यतिबेला काठ फँडानी गरेर खाली भएका क्षेत्र कालान्तरमा बस्ती विकास भए । हाल विकास भएका तराईका ठुला सहरी क्षेत्र त्यतिबेला जङ्गल फँडानी भएका ठाउँ हुन् । त्यतिबेलाको वनजङ्गल फँडानीले तराईमा बस्ती विकास गर्न ठुलो सहयोग गरेको पाइन्छ । तत्कालीन अवस्थामा वनजङ्गलको महìव सिकार खेल्नका मात्र रहेको थियो । वनजङ्गल जोगाउने भन्दा पनि रुख फँडानी गरी निर्यात भएको काठबाट राजस्व सङ्कलन गर्नेतर्फ राज्य लागेको देखिन्छ । विसं २००७ को सेरोफेरोमा तराईको घना जङ्गल निकै मात्रामा मासियो । त्यतिबेला तराईका वनजङ्गलको काठ भारतमा बेचेर राजस्व सङ्कलन गर्न वन जाँच अड्डा र काठमहल अड्डा स्थापना गरिएका थिए । वन उद्यमभन्दा पनि वन फँडानी गरेर कृषि भूमि निर्माण गर्ने र बस्ती विकास गर्ने कुरा प्राथमिकतामा रहेको थियो । यो अवधिमा पूर्वी नेपालमा वनजङ्गल फाँडेर किपट, गुठी जस्ता पद्धतिबाट खेती प्रणालीको सुरुवात गरेको देखिन्छ भने अर्काेतिर तत्कालीन राणा र राजाका नजिकका मानिसका नाउँमा बिर्ता दिने र वनजङ्गल आफ्ना नाउँमा दर्ता गर्ने प्रचलन कायम थियो । २००७ सालको राजनीतिक परिवर्तनपछि २००८ सालमा वनजङ्गलको संरक्षण र व्यवस्थापनका लागि वन विभागको स्थापना भयो । २०१२ सालमा वन मन्त्रालय गठन गरी मन्त्रालयमातहत चिफ कन्जरभेटर राख्ने व्यवस्था गरियो । २०१३ सालमा कानुन निर्माण गरेर निजी स्वामित्वमा भएका वनजङ्गललाई राष्ट्रियकरण गरियो । २०१६ सालमा मात्र बिर्ता प्रथाको उन्मूलन गरियो । त्यस अवधिमा तराईका धेरै जसो ठाउँमा तत्कालीन राणा र शाह राजाका आफन्तलाई बिर्ताका रूपमा वनजङ्गल र खाली जग्गा बाँडिएको थियो । २०१६ सालमा अमेरिकी सरकारको सहयोगमा तराईका केही जिल्लामा वनजङ्गलभित्र वनपथ, अग्निरेखा निर्माण गरी वन सिमाना निर्धारण गर्ने, वन कार्यालय स्थापनाका लागि भवन निर्माण गर्ने काम पनि भएका थिए । २०१७ सालमा टिम्बर कर्पोरेसनको स्थापना भयो । २०१७ सालमा पञ्चायती व्यवस्था सुरु भएपछि २०१८ सालमा वनजङ्गल संरक्षण र व्यवस्थापनका लागि पहिलो पटक वन ऐन लागु भयो । वन संरक्षण विशेष व्यवस्था ऐन–२०२४ निर्माण गरी सो ऐन अनुसार एक सदस्यीय वन संरक्षण विशेष अदालत गठन भयो । वन संरक्षणलाई थप व्यवस्थित गर्न राष्ट्रिय वन योजना–२०३३ स्वीकृत भयो । यो योजनाले स्थानीय बासिन्दाको प्रत्यक्ष सहभागिताको आवश्यकतालाई औँल्याएको थियो । सोही योजनाको भावना अनुसार वन ऐन–२०१८ लाई संशोधन गरी सहभागितामूलक वन व्यवस्थापन, कबुलियती वन र निजी वन विकासका प्रावधानहरू थपिए । यसरी यो समयमा जनसहभागितामा आधारित वन व्यवस्थापन प्रणालीमा स्थानीय उपभोक्तालाई वन पैदावार आपूर्तिका व्यवस्था गर्ने प्रयास भएको देखिन्छ । २०३५ सालमा पञ्चायती वन र पञ्चायतद्वारा संरक्षित वन नियमावली आयो र सोही अनुरूप काम हुन थाल्यो । यही अवधितिर २०२९ सालमा राष्ट्रिय निकुञ्ज तथा वन्यजन्तु संरक्षण ऐन जारी भएर वन्यजन्तु तथा पारिस्थितिकीय महत्वका स्थानको पहिचान गरी संरक्षण गर्नका लागि पहलकदमी सुरु भयो । २००७ र २०१७ सालमा तराईका अधिकांश जङ्गल फँडानी भएको देखिन्छ । २०३६ सालमा जनमत सङ्ग्रहका बेला तराईका अधिकांश भागको काठ कटानी भयो र कतिपय स्थानमा बसाइँसराइ पनि विकास भएको देखिन्छ । २०४२ सालको सत्याग्रहमा रातारात जङ्गल फँडानी गरेर सुकुमवासी बस्ती बसाल्ने काम पनि भयो । सो कामको चौतर्फी विरोध भएपछि वन विकास गुरुयोजनाको छलफल प्रारम्भ भयो । २०४४ सालमा पहिलो सामुदायिक वन कार्यशाला गोष्ठी आयोजना गरियो । २०४२ सालदेखि २०४५ सम्मको अवधिमा तराईको राम्रो र घना सालको जङ्गल विनाश पार्ने काम भयो । २०४६ पछि फेरियो वनजङ्गल २०४२ सालदेखि २०४५ सालसम्म वन अतिक्रमणको दर बढ्यो । २०४६ सालको राजनीतिक आन्दोलनपछि वन क्षेत्रको २५ बर्से गुरुयोजना कार्यान्वयनमा ल्याइयो । सो कार्ययोजनामा सामुदायिक वन तथा निजी वन, राष्ट्रिय तथा कबुलियती वन, काठमा आधारित उद्योगको विकास, भूसंरक्षण तथा जलाधार व्यवस्थापन, जडीबुटी तथा सुगन्धित वनस्पति तथा गैरकाष्ठ वन उत्पादनको विकास र पारिस्थितिकीय प्रणाली र आनुवांशिक स्रोतको संरक्षण गर्ने कुरा समेटिएका थिए । यो गुरुयोजना वन क्षेत्रको संरक्षण तथा व्यवस्थापनका लागि ऐतिहासिक कदमका रूपमा लिइन्छ । सोही गुरुयोजना कार्यान्वयनका लागि वन ऐन–२०४९ जारी गरियो र वन नियमावली–२०५१ लागु भयो ।  नेपालमा वन विनाशको अवस्था हेर्दा वन क्षेत्र घट्दै जानु, अतिक्रमण बढ्दै जानु र देखिएको वन क्षेत्रको गुणस्तर खस्किँदै जानु थियो । वन क्षेत्रको खण्डीकरण हुँदै गइरहेको अवस्थामा वन ऐन र नियमावलीले वनको सदुपयोगभन्दा पनि संरक्षणलाई बढी जोड दियो । राजनीतिक परिवर्तनसँग उब्जिएका समस्या, माग र सम्भावनालाई सम्बोधन गर्ने गरी नीतिगत रूपमा यी सबै प्रयास भएका थिए । २०४७ सालको संविधानले ल्याएको नयाँ राजनीतिक उभारको अवस्थाले चित्रण गरेका संस्थागत सुधारसहित वन क्षेत्रको पुनर्संरचना गरियो । नयाँ संविधान र नयाँ राजनीतिक शक्तिले राज्यका हरेक अङ्गमा गरेको रूपान्तरणको प्रभाव प्राकृतिक स्रोत संरक्षणको क्षेत्रमा पनि प¥यो । तत्कालीन अवस्थामा अवलम्बन भएका नीतिले विशेष गरी तराई क्षेत्रका ठुला क्षेत्रफल ओगटेको वन क्षेत्रको व्यवस्थापनलाई जोड दियो । यही गुरुयोजनाका कारण मुलुकभर लाखौँ उपभोक्ताले प्राकृतिक स्रोतको संरक्षण, व्यवस्थापनका काममा सहभागी हुने अवसर पाए । यो वन विकास गुरुयोजनाले २०६८ सालसम्म मूल नीतिका रूपमा काम ग¥यो । २०५२ सालमा सामुदायिक वन विकास कार्यक्रम मार्गदर्शन जारी भई कार्यान्वयनमा ल्याइयो । वन ऐन र नियमावलीले सामुदायिक वन उपभोक्ता समूहलाई अविछिन्न उत्तराधिकारवाला स्वशासित र सङ्गठित संस्थाका रूपमा स्थापित ग¥यो । फलस्वरूप वनको विकास, सदुपयोग, संरक्षण र व्यवस्थापनसम्मको जिम्मेवारी उपभोक्ता समूहलाई दिइयो । नेपालमा वन विनाशको क्रम निकै ओरालो लागिरहेका बेला स्थानीय वन उपभोक्तालाई संरक्षण, व्यवस्थापनको जिम्मा दिने यो कार्यक्रमले नेपालका सुक्खा डाँडाकाँडामा बिस्तारै हरियाली छाउन थाल्यो र विश्वको ध्यान नेपालको यो संरक्षणको पद्धतिप्रति जाग्न थाल्यो । २०४६ सालपछि वनजङ्गलको संरक्षणमा लिएको सामुदायिक वन नीति संसारकै एक सफल तथा अब्बल कार्यक्रमका रूपमा स्थापित भएको छ । प्राकृतिक स्रोतको संरक्षण स्थानीय समुदायको सहभागिताबिना सम्भव छैन भन्ने सन्देश विश्व समुदायलाई नेपालले दिन सफल भएको छ । आज यो मोडलको अनुसरण विश्वका अन्य मुलुकले पनि गर्न थालेका छन् । सामुदायिक वनमार्फत महिला, आदिवासी जनजातिको हक स्थापित गराउने काम भएको छ भने नेतृत्व विकासमा यो कार्यक्रम कोसेढुङ्गा साबित भएको छ । पूर्ण लोकतान्त्रिक पद्धतिलाई आत्मसात् गरेर चल्ने सामुदायिक वन उपभोक्ता समितिले वनस्रोतबाट भएको आम्दानीको केही हिस्सा स्थानीय विकासमा पनि लगाउँदा प्राकृतिक स्रोतको सदुपयोग स्थानीय समुदायले गर्न पाएका छन् । संरक्षणमा जुन समुदायको मेहनत छ, सदुपयोगमा पनि उसकै अधिकार हुन्छ भन्ने कुरा यसले स्थापित गरेको छ । आज सामुदायिक वनभित्र पर्यापर्यटन, जडीबुटी खेती, काठजन्य उद्योग विकासले स्थानीय रोजगारी सिर्जना भएका छन् भने वनस्रोत मुलुकको आर्थिक विकासका एक आधार हो भन्ने कुरा स्थापित भएको छ । दुर्लभ वन्यजन्तुको वासस्थानपाटेबाघ, एकसिङे गैँडा, हाब्रे (रेड पान्डा), हिउँचितुवा, जङ्गली भैँसी (अर्ना) लगायतका वन्यजन्तु विश्वमा दुर्लभ मानिन्छन् तर नेपालमा पछिल्लो समयमा सञ्चालन भएका संरक्षणका कामले यिनको वासस्थानमा सुधार आएको छ । आहार प्रजाति र आहार वन, वनस्पतिको राम्रो व्यवस्थापन हुँदा संसारमा दुर्लभ मानिएका वन्यजन्तुका लागि नेपाल क्रीडास्थल बन्न पुगेको छ । पछिल्लो समयमा बाघको वासस्थान सुधार गर्न बाँके राष्ट्रिय निकुञ्जको घोषणा गरेर बाघको सङ्ख्या वृद्धि भएको छ । पर्सा वन्यजन्तु आरक्षलाई राष्ट्रिय निकुञ्ज घोषणा गरिएको छ । बाघ र एकसिङे गैँडाको वासस्थान व्यवस्थापन गर्न पर्सा राष्ट्रिय निकुञ्जलाई हल्खोरीया दहसम्म विस्तार गरिएको छ । हिउँचितुवा र हाब्रे संरक्षणका लागि उच्च हिमाली क्षेत्रलाई विशेष कार्ययोजनासहित संरक्षणका गतिविधि सञ्चालन भइरहेका छन् । पश्चिममा अपिनाम्पा संरक्षण क्षेत्र घोषणा गरिएको छ भने अन्नपूर्ण, गौरीशङ्कर तथा मनासलु संरक्षण क्षेत्र हुँदै कञ्चनजङ्घा क्षेत्रलाई समुदायस्तरमा संरक्षणका गर्ने जिम्मेवारी दिई जैविक विविधताको संरक्षणका काम भइरहेको छ । बाघको सङ्ख्या पछिल्ला १० वर्षमा दोब्बर गर्न नेपाल सफल भएको छ । सन् २००९ मा १२१ रहेको बाघको सङ्ख्या सन् २०२२ मा ३५५ पुगेको छ । एकसिङे गैँडाको सङ्ख्या त्यत्तिकै मात्रामा वृद्धि भएको छ । सन् २०२१ को गणना अनुसार गैँडाको सङ्ख्या ७५२ पुगेको छ । केही दिनअघि मात्र नेपालले हिउँचितुवाको सङ्ख्या सार्वजनिक गरेको छ । उच्च हिमाली क्षेत्रमा पाइने हिउँचितुवाको सङ्ख्या ३९७ पुगेको तथ्याङ्क नेपालले सार्वजनिक गरेको छ । आगामी कार्यदिशा २०४६ सालपछि प्राकृतिक स्रोतको संरक्षणमा स्थानीय समुदायको प्रत्यक्ष सहभागिता रहने नीतिमा नेपालले निकै सफलता हासिल गरेको छ । मुलुकभरका २२ हजार सामुदायिक वनमा ४० लाखभन्दा बढी उपभोक्ता समेटिएको सामुदायिक वन कार्यक्रम विश्व समुदायका लागि नयाँ अभ्यासको थालनी भएको छ । यसलाई अझ बढी व्यवस्थित गर्न नीति तथा कार्यक्रम सञ्चालन हुनु पर्छ । वनजङ्गलको संरक्षण त भएको छ, आगामी दिनमा वनस्रोतलाई स्थानीय समुदायको जीविकोपार्जनसँग जोडेर मुलुकको समृद्धिको सारथि बनाउने काम गर्न आवश्यक छ । जडीबुटी, पर्यापर्यटनको विकास गरी काठजन्य उद्योगधन्दाबाट फाइदा लिन सक्नु पर्छ । निकुञ्जवरिपरिका मानव–वन्यजन्तु द्वन्द्व घटाउनका लागि भइरहेका प्रयासले सार्थक प्रतिफल दिन सकिरहेका छैनन् । त्यसैले मानव वन्यजन्तु–द्वन्द्व घटाउनका लागि थप र ठोस कार्यक्रम सञ्चालन गर्न जरुरी छ ।",
      "link": "https://gorkhapatraonline.com/news/153930",
      "image": "https://gorkhapatraonline.com/storage/media/271360/conversions/Tiger-original-thumb.jpg"
    },
    {
      "slug": "153904",
      "title": "पत्रकारिताको पाठशाला",
      "timestamp": 1746576000000,
      "source": "gp",
      "content": "गोरखापत्र १२५ औँ वर्षमा प्रवेशका अवसरमा वरिष्ठ पत्रकारहरूले गर्विलो इतिहास र वर्तमानको साक्षी यसलाई नवीनतम प्रविधिको उपयोग र समयसापेक्ष बनाउँदै स्वर्णयुगीन भविष्यतर्फ अघि बढाउन सुझाव दिनुभएको छ ।  व",
      "longContent": "गोरखापत्र समाचारदाता काठमाडौँ, वैशाख २४ गते । गोरखापत्र १२५ औँ वर्षमा प्रवेशका अवसरमा वरिष्ठ पत्रकारहरूले गर्विलो इतिहास र वर्तमानको साक्षी यसलाई नवीनतम प्रविधिको उपयोग र समयसापेक्ष बनाउँदै स्वर्णयुगीन भविष्यतर्फ अघि बढाउन सुझाव दिनुभएको छ ।  वरिष्ठ पत्रकार ध्रुवहरि अधिकारी, दी राइजिङ नेपालका पूर्वप्रधान सम्पादक गोपालचन्द्र शर्मा र वरिष्ठ पत्रकार तीर्थ कोइरालाले गोरखापत्र दैनिकमाथि पत्रकारिताको इतिहास बदल्ने जिम्मेवारी रहेकाले यसमा खरो उत्रिन सुझाव दिनुभयो । वरिष्ठ पत्रकार अधिकारीले भन्नुभयो, “अरू सञ्चारमाध्यमतिर सैद्धान्तिक ज्ञान सिकिन्छ । गोरखापत्रमा व्यावहारिक ज्ञान आर्जन गरिन्छ । त्यसैले गोरखापत्र पत्रकारिताको पाठशाला हो ।” राइजिङ नेपालका पूर्वप्रधान सम्पादक शर्माले गोरखापत्रले विश्वसनीय सामग्रीमा प्रकाशन कार्यलाई कायम राख्दै अझै सिर्जनशील र खोजमूलक समाचार प्रकाशनलाई प्राथमिकता दिनुपर्ने बताउनुभयो ।  उहाँले नयाँ मिडिया र सामाजिक सञ्जालको विकास भइरहँदा पढ्नेभन्दा हेर्ने समाचारका रूपमा भिडियो सामग्री बढेको र लामो समाचार पढ्ने समय पाठकसँग नभएकाले सूचना प्रविधिको विकासका सन्दर्भमा पनि ध्यान दिन सुझाव दिनुभयो । उहाँले भन्नुभयो, “पाठकले खोजेकै भाषामा सूचना प्रदान गर्नु पर्छ । गोरखापत्र दैनिकमा आएको समाचार नयाँ विषय हुनु पर्छ । जनताको दैनिकीमा अर्थ राख्ने हुनु पर्छ र पाठकको मन जित्ने हुनु पर्छ ।”वरिष्ठ पत्रकार कोइरालाले गोरखापत्र राज्यद्वारा सञ्चालित भएकाले यसको राज्यप्रति दायित्व पनि बढी हुने बताउनुभयो । उहाँले भन्नुभयो, “गोरखापत्रको आफैँ कमाएर बाँच्नुपर्ने प्रतिस्पर्धी भूमिका पनि छ । पेसागत दायित्व, राष्ट्रिय दायित्व र व्यापारिक दायित्व पनि छ । यसमा राष्ट्रिय दायित्व निर्वाह गर्ने काम जटिल छ । किनभने यसले व्यापार मात्रै हेर्दैन । यसले सबै कुरा हेर्नु पर्छ ।”उहाँले गोरखापत्रले प्रतिस्पर्धाका नाममा अरू जस्तो व्यापारलाई मात्रै दृष्टिगत गरेर काम गर्न नमिल्ने बताउनुभयो । साथै उहाँले नयाँ प्रविधिसँग मिलेर जानुपर्ने र गोरखापत्र अनलाइनमा गए पनि अझै परिष्कृत बनाउनुपर्ने बताउनुभयो । उहाँले भन्नुभयो, “यो सरकारको मात्रै होइन, समग्र राज्यको हो । जनताका पक्षमा पत्रकारिता हो भनेर अझै सशक्त रूपमा अघि बढाउँदा अझै दीर्घ जीवन प्राप्त गर्न सक्छ ।”",
      "link": "https://gorkhapatraonline.com/news/153904",
      "image": "https://gorkhapatraonline.com/storage/media/271333/conversions/333-original-thumb.jpg"
    },
    {
      "slug": "153903",
      "title": "गोरखापत्र १२५ औँ वर्षमा प्रवेश",
      "timestamp": 1746576000000,
      "source": "gp",
      "content": "‘सर्वे भवन्तु सुखिनः सर्वे सन्तु निरामयाः । सर्वे भद्राणि पश्यन्तु मा कश्चिद दःखभाग्जनः’ भन्ने आदर्श बोकेको गोरखापत्रको प्रकाशन वैशाख २४ गते बुधबार १२५ औँ वर्षमा प्रवेश गरेको छ ।",
      "longContent": "काठमाडौँ, वैशाख २४ गते । ‘सर्वे भवन्तु सुखिनः सर्वे सन्तु निरामयाः । सर्वे भद्राणि पश्यन्तु मा कश्चिद दःखभाग्जनः’ भन्ने आदर्श बोकेको गोरखापत्रको प्रकाशन वैशाख २४ गते बुधबार १२५ औँ वर्षमा प्रवेश गरेको छ । यसै दिन राष्ट्रिय पत्रकारिता दिवससमेत मनाउने गरिन्छ । मुलुककै जेठो समाचारमूलक पत्रिका गोरखापत्रको प्रकाशन आरम्भ भएको विसं १९५८ वैशाख २४ गतेको स्मरणमा हरेक वर्षको वैशाख २४ गते राष्ट्रिय पत्रकारिता दिवस मनाइन्छ । विसं २०७३ देखि राष्ट्रिय पत्रकारिता दिवस मनाउन सुरु गरिएको हो ।एक शताब्दीभन्दा लामो इतिहास बोकेको गोरखापत्र मुलुकको गौरवशाली प्रकाशन हो । गोरखापत्र प्रकाशनको प्रारम्भदेखि १९९१ साल वैशाख ८ गतेसम्म हप्ताको एक दिन सोमबार र त्यसपछि २००१ साल असोजसम्म बुधबार प्रकाशन हुन थाल्यो । पछि साताको दुई र तीन पटक हुँदै २०१७ साल फागुन ७ बाट दैनिक भएको हो ।गोरखापत्र स्थापना दिवसकै अवसर पारेर राष्ट्रपति रामचन्द्र पौडेल, उपराष्ट्रपति रामसहायप्रसाद यादव, प्रधानमन्त्री केपी शर्मा ओली, प्रतिनिधि सभाका सभामुख देवराज घिमिरे, प्रतिनिधि सभाका उपसभामुख इन्दिरा रानामगर, राष्ट्रिय सभा अध्यक्ष नारायणप्रसाद दाहाल, राष्ट्रिय सभाका उपसभामुख विमला घिमिरे, सञ्चार तथा सूचना प्रविधिमन्त्री पृथ्वीसुब्बा गुरुङ, नेपाली कांग्रेसका सभापति तथा पूर्वप्रधानमन्त्री शेरबहादुर देउवा, नेपाल कम्युनिस्ट पार्टी (माओवादी केन्द्र) का अध्यक्ष तथा पूर्वप्रधानमन्त्री पुष्पकमल दाहाल प्रचण्डलगायतले शुभकामना दिनुभएको छ ।राष्ट्रपति पौडेलले शुभकामना दिँदै गोरखापत्रले मुलुकको समृद्धि र समावेशी समाज निर्माणमा महत्वपूर्ण योगदान पुर्‍याएको बताउनुभएको छ । शुभकामना सन्देशमा उहाँले गोरखापत्रको ऐतिहासिक यात्रा केवल एक प्रकाशन गृहको कहानी मात्र नभएर यो मुलुकको राजनीतिक, सामाजिक, सांस्कृतिक र आर्थिक इतिहासको महत्वपूर्ण घटनाहरूको साक्षी पनि रहेको उल्लेख गर्नुभएको छ । गोरखापत्रले मुलुकको इतिहास र परम्परालाई समेत सम्बोधन गरेको उहाँको भनाइ छ । गोरखापत्रले मुलुकका ४५ वटा राष्ट्रिय भाषामा विभिन्न सामग्री प्रकाशित गरेर समावेशी समाजको परिकल्पनालाई सार्थकता प्रदान गर्न पुर्‍याएको योगदानको सराहना गर्नुहुँदै उहाँले यसले मुलुकको विभिन्न जातजाति, भाषिक समुदाय र क्षेत्रीयताको आवाजलाई प्राथमिकतामा राखेर शान्तिपूर्ण र समृद्ध नेपाल निर्माणमा योगदान गरेको बताउनुभएको छ ।उहाँको सन्देशमा उल्लेख छ, “आमसञ्चार माध्यमको उद्देश्य भनेको जनतालाई सत्यतथ्य र र निष्पक्ष जनकारी प्रदान गर्नु हो । यस अर्थमा गोरखापत्रले राष्ट्र निर्माणको दिशामा महìवपूर्ण भूमिका निर्वाह गरेको छ ।” उपराष्ट्रपति यादवले शुभकामना दिनुहुँदै मुलुकको पत्रकारिता क्षेत्रमा गौरवशाली र कालजयी पहिचान बोकेको ऐतिहासिक तथा प्रतिष्ठित प्रकाशन गोरखापत्र पत्रकारिताको धरोहर मात्र नभई नेपाली समाज, संस्कृति, इतिहास र परिवर्तनको जीवन्त दस्ताबेज रहेको बताउनुभएको छ । उहाँले भन्नुभएको छ, “गोरखापत्रले सरकार र आमनागरिकबिच सञ्चार सेतुका रूपमा कार्य गर्दै लोकतान्त्रिक मूल्य, मान्यता र सामाजिक न्यायका पक्षमा तथा राष्ट्रिय एकताको प्रवर्धनमा महत्वपूर्ण योगदान पुर्‍याएको छ ।”सामाजिक र सांस्कृतिक रूपान्तरणमा योगदानयसैबिच प्रधानमन्त्री केपी शर्मा ओलीले शुभकामना दिनुहुँदै मुलुकको सामाजिक, सांस्कृतिक र आर्थिक रूपान्तरणमा गोरखापत्रको ठुलो योगदान रहेको बताउनुभएको छ । उहाँले भन्नुभएको छ, “नेपाली पत्रकारिताको अग्रणी पत्रिका गोरखापत्रले समाज रूपान्तरणमा पुर्‍याएको योगदानको म प्रशंसा गर्न चाहन्छु ।’’गोरखापत्रले अब देश विकासका निम्ति नवीनतम र सिर्जनात्मक रूपमा आमनागरिकलाई गर्नुपर्ने बेला आएको बताउनुहुँदै उहाँले भन्नुभएको छ, “अब हाम्रा सूचना र विषयवस्तु उद्यमशीलताको विकाससँगै रोजगारीका अवसर सिर्जना गर्ने कुरामा केन्द्रित हुनु पर्छ । यसका लागि गोरखापत्रले पनि आफ्नातर्फबाट भूमिका खेल्ने छ भन्ने मैले विश्वास लिएको छु ।” त्यसै गरी उहाँले राष्ट्रका अभिभारा पूरा गर्न सरकारले अगाडि सारेका सामाजिक परिवर्तन, विकास, सुशासन र पारदर्शिताको अभियानलाई जनसमक्ष विस्तार गर्न गोरखापत्रले महत्वपूर्ण भूमिका खेल्ने विश्वाससमेत व्यक्त गर्नुभएको छ । उहाँले आगामी दिनमा समयानुकूल विषयवस्तु समेटेर देश विकासका निम्ति योगदान पुर्‍याउन गोरखापत्र सम्बद्ध सबैमा आह्वानसमेत गर्नुभएको छ ।यसैबिच प्रतिनिधि सभाका सभामुख देवराज घिमिरेले शुभकामना दिनुहुँदै गोरखापत्रले पत्रकारिताका क्षेत्रमा महत्वपूर्ण काम गरिरहेको बताउनुभएको छ । संसद् पनि जनताका सरोकारको थलो रहेको चर्चा गर्दै उहाँले संसद्मा गरिने बहस, छलफल, यसका क्रिया, प्रतिक्रियाहरूलाई गोरखापत्रले दिएका स्थानले यसको महत्व झन् बढेको धारणा व्यक्त गर्नुभएको छ । उहाँको सन्देशमा उल्लेख छ, “गोरखापत्रले अझै जनताको मन छुन सकोस् । हाम्रो राष्ट्रको विविधतालाई यसले पक्रिन सकोस् । त्यस दिशामा आवश्यक लगानी गर्ने, ध्यान पुर्‍याउने र यसलाई आवश्यक पर्ने सबै प्रबन्ध गर्ने कुरामा सबैले ध्यान दिनु पर्छ ।”राष्ट्रिय सभा अध्यक्ष नारायणप्रसाद दाहालले शुभकामना दिँदै नेपालको पत्रकारिताको क्षेत्रमा गोरखापत्रको योगदान महत्वपूर्ण रहेको बताउनुभएको छ । उहाँले सन्देशमा उल्लेख गर्नुभएको छ, “देशमा सङ्घीय लोकतान्त्रिक गणतन्त्रको स्थापना र २०७२ सालमा निर्मित नयाँ संविधानको मर्मलाई गोरखापत्रले राम्रोसँग आत्मसात गरेको मैले महसुस गरेको छु । गोरखापत्रले ४५ वटा राष्ट्रिय भाषामा सामग्री प्रकाशन गरेर भाषिक तथा सांस्कृतिक विविधताको सम्मान र प्रवर्धनमा उल्लेखनीय भूमिका खेलेको छ ।” राष्ट्रिय सभाका उपसभामुख विमला घिमिरेले मुलुकको संसदीय अभ्यासमा समेत गोरखापत्रको महत्वपूर्ण योगदान रहेको बताउनुभएको छ ।प्रतिनिधि सभाका उपसभामुख इन्दिरा राना मगरले शुभकामना दिनुहुँदै लामो इतिहास बोकेको गोरखापत्र नेपालीको ऐतिहासिक दस्ताबेजका रूपमा रहेको बताउनुभएको छ । उहाँले भन्नुभएको छ, “आज ४५ भाषामा समाचार तथा सामग्री यहाँहरूले दिनुभएको छ, पाठकलाई पढ्ने मौका दिनुभएको छ ।’’विकासको जिउँदो साक्षीसञ्चार तथा सूचना प्रविधिमन्त्री पृथ्वीसुब्बा गुरुङले शुभकामना दिनुहुँदै गोरखापत्र मुलुकको राजनीतिक, आर्थिक, सामाजिक र सांस्कृतिक विकासको जिउँदो साक्षी रहेको बताउनुभएको छ । उहाँको सन्देशमा उल्लेख छ, “इतिहासका घटनाक्रम र तत्कालीन सामाजिक र आर्थिक परिवेश केलाउन अनुसन्धानकर्ताहरूको स्रोत सामग्री बन्दै आउनुबाट गोरखापत्रको महìव पुष्टि हुन्छ ।”सन्देशमा उहाँले भन्नुभएको छ, “सञ्चारमन्त्रीको हैसियतले म विश्वस्त छु कि गोरखापत्र र यसका अन्य प्रकाशनले सङ्घीय लोकतान्त्रिक गणतन्त्रको सफल कार्यान्वयनमा ठुलो योगदान पु¥याउने छन् र नेपाली पत्रकारिता र सञ्चार क्षेत्रमा गोरखापत्रको योगदान सधैँ प्रेरणादायक रहने छ ।”नेपाली कांग्रेसका सभापति तथा पूर्वप्रधानमन्त्री देउवाले शुभकामना दिनुहुँदै गोरखापत्र र यसका अन्य प्रकाशनले नेपालको पत्रकारिता र सञ्चार क्षेत्रको विकासमा महत्वपूर्ण भूमिका निर्वाह गरेको बताउनुभएको छ ।शुभकामना सन्देशमा उल्लेख छ, “नेपाली समाजको राजनीतिक, सामाजिक र सांस्कृतिक परिवर्तनको साक्षी बनेर गोरखापत्रले समयसँगै आफ्नो भूमिकालाई अझ सशक्त बनाएको छ । यो अखबार नेपाली जनता र राष्ट्रका बिचमा  पुलको  कार्य गर्ने सशक्त माध्यम बनेको छ । यसका प्रत्येक अङ्कले हाम्रो सामूहिक सङ्घर्ष र प्रगतिको प्रतिविम्ब प्रस्तुत गरेको छ ।’’नेपाल कम्युनिस्ट पार्टी (माओवादी केन्द्र) का अध्यक्ष तथा पूर्वप्रधानमन्त्री प्रचण्डले शुभकामना दिनुहुँदै नेपाली पत्रकारिताको संस्थागत विकासमा गोरखापत्रको महत्वपूर्ण योगदान रहेको उल्लेख गर्नुभएको छ । सन्देशमा उहाँले उल्लेख गर्नुभएको छ, “राष्ट्रको इतिहास र सभ्यता जोडिएको गोरखापत्रलाई अहिलेको डिजिटल युग सुहाउँदो बनाउन आन्तरिक सुधार तथा पुनर्संरचना आवश्यक छ । पछिल्लो समय गोरखापत्रले नेपाली सञ्चार जगत्मा आफ्नो मौलिक पहिचानसहित नयाँ नयाँ ‘फिचर’ को अभ्यास गरिरहेको छ, यो आफैँमा महत्वपूर्ण छ । सरकार, नागरिक र समाजबिचको सेतुका रूपमा प्रेसले तथ्यमा आधारित सूचना प्रवाह, जनमत निर्माण र उत्तरदायी शासनका लागि गोरखापत्रले नेतृत्व गर्ने मैले विश्वासलिएको छु ।”",
      "link": "https://gorkhapatraonline.com/news/153903",
      "image": "https://gorkhapatraonline.com/storage/media/271372/conversions/zdfhzf-original-thumb.jpg"
    },
    {
      "slug": "153901",
      "title": "तिस वर्षपछि नेपाल बुढ्यौलीको देश",
      "timestamp": 1746576000000,
      "source": "gp",
      "content": "युवा बहुल अवस्थाबाट नेपाल क्रमशः वृद्धहरूको देश बन्ने क्रममा रहेको पाइएको छ ।",
      "longContent": "गोरखापत्र समाचारदाताकाठमाडौँ, वैशाख २४ गते । युवा बहुल अवस्थाबाट नेपाल क्रमशः वृद्धहरूको देश बन्ने क्रममा रहेको पाइएको छ । राष्ट्रिय तथ्याङ्क कार्यालयले राष्ट्रिय जनगणना २०७८ को विषयगत प्रतिवेदनमध्ये नेपालमा बुढ्यौलीको अवस्थासम्बन्धी प्रतिवेदन मङ्गलबार सार्वजनिक गर्दै नेपालको जनसङ्ख्या तीव्र रूपले बुढ्यौलीतर्फ प्रवेश गरेको देखाएको हो । प्रतिवेदन अनुसार अबको ३० वर्षपछि अर्थात् विसं २१११ सम्ममा नेपाल बुढ्यौली समाजमा रूपान्तरण हुने अनुमान गरिएको छ । जन्मदर र मृत्युदर घटिरहेको अवस्थामा नेपालको जनसङ्ख्या पनि सङ्क्रमणकालतर्फ तीव्र रूपले प्रवेश गरिरहेको कार्यालयको अध्ययनले देखाएको छ । यसका लागि कार्यालयले केही तुलनात्मक तथ्याङ्क पनि प्रस्तुत गरेको छ । जस अनुसार ६० वर्ष र सोभन्दा माथिको उमेर समूहको जनसङ्ख्या २०६८ सालको ८.१ प्रतिशतबाट २०७८ सालमा १०.२ प्रतिशतमा बढेको छ । वृद्ध व्यक्तिको जनसङ्ख्या २०४८ सालदेखि लगभग तीन गुणा बढेको पनि प्रतिवेदनले देखाएको छ । कार्यालयले ६० वर्षभन्दा माथिको उमेर समूहलाई बुढ्यौली अवस्थाका रूपमा गणना गरेको छ । बुढ्यौलीको देश बन्नुका पछाडि जन्मदरमा आएको कमी र समुद्रपारतर्फको प्रवासनमा भएको वृद्धि कारक रहेको पनि प्रतिवेदनले देखाएको छ । बालबालिका र काम गर्ने उमेर समूहको जनसङ्ख्या पनि घट्दै जाँदा आश्रित जनसङ्ख्याको अनुपात पनि बढ्दै गएको प्रतिवेदनमा उल्लेख छ । भौगोलिक रूपमा पहाडी क्षेत्रमा तीव्र रूपमा वृद्धको सङ्ख्या बढेको पाइएको छ । पहाडमा २०६८ सालमा बुढ्यौली जनसङ्ख्या २५.७ प्रतिशत रहेकोमा २०७८ सालमा ४३.६ प्रतिशत पुगेको छ । प्रदेशगत हिसाबमा बागमती प्रदेशमा बुढ्यौली जनसङ्ख्या सबैभन्दा धेरै रहेको छ । सहरी क्षेत्रमा युवाको आकर्षण बढी हुने भएको ग्रामीण र सहरी क्षेत्र दुवैमा विगत दुई दशकमा १३ प्रतिशतले बुढ्यौलीको सङ्ख्या बढ्दै गएको पाइएको छ । राष्ट्रियस्तरमा महिला र पुरुष दुवैतर्फ ६० वर्षसम्म बाँच्न सक्नेको हिस्सा ८० प्रतिशत रहेको छ । यसमा पनि महिलाको बाँच्न सक्ने दर ८४.७ प्रतिशत र पुरुषको ७५.१ प्रतिशत रहेको देखाउँछ । यसले पुरुषभन्दा बढी महिलाको उमेर समूह बढी भएको सङ्केत गर्छ । हिमाली प्रदेशमा बाँच्न सक्ने दर सबैभन्दा धेरै पाइएको छ । प्रतिवेदनले विगतमा वृद्ध परिवारका सदस्यसँग बस्ने भए पनि पछिल्लो समय एक्लै वा श्रीमान् श्रीमती मात्र बस्ने वृद्ध व्यक्तिको सङ्ख्या बढ्दो क्रममा रहेको देखाएको छ । एकाउन्न प्रतिशत वृद्ध आर्थिक रूपमा सक्रियबुढ्यौलीको उमेर बढ्दै गए पनि ५१ प्रतिशत वृद्ध आर्थिक रूपमा सक्रिय रहेको पाइएको छ । त्यसमध्ये अधिकांश अर्थात् ७२.६ प्रतिशत कृषि क्षेत्रमा संलग्न रहेको पाइएको छ । सबैभन्दा बढी कर्णाली प्रदेशका वृद्ध कृषि क्षेत्रमा संलग्न रहेको पाइएको छ । आर्थिक विकासका लागि सक्रिय रूपमा काम गर्न सक्ने युवा जनसङ्ख्या आवश्यक पर्ने भए पनि नेपालले बहुल युवा सङ्ख्याको उपयोगमा चुक्दै गएको देखिएको छ । बुढ्यौलीको अवस्थामा समाज प्रवेश गर्दैगर्दा आवास व्यवस्था, स्वास्थ्य हेरचाह, सामाजिक सुरक्षा र आर्थिक भरण पोषणमा चुनौती सिर्जना गर्ने प्रतिवेदनले देखाएको छ ।",
      "link": "https://gorkhapatraonline.com/news/153901",
      "image": "https://gorkhapatraonline.com/storage/media/271314/conversions/22-original-thumb.jpg"
    },
    {
      "slug": "153898",
      "title": "बहुभाषिक पृष्ठका दुई संयोजकलाई सम्मानित गरिँदै",
      "timestamp": 1746489600000,
      "source": "gp",
      "content": "गोरखापत्रको बहुभाषिक पृष्ठ नयाँ नेपाल अन्तर्गत प्रकाशित दुई भाषाका संयोजकहरु वार्षिकोत्सवको अवसरमा सम्मानित हुने हुनुभएको छ ।",
      "longContent": "गोरखापत्र अनलाइनकाठमाडौं, वैशाख २३ गते । गोरखापत्रको बहुभाषिक पृष्ठ नयाँ नेपाल अन्तर्गत प्रकाशित दुई भाषाका संयोजकहरु वार्षिकोत्सवको अवसरमा सम्मानित हुने हुनुभएको छ ।गोरखापत्र प्रकाशनको १२५ औं वर्ष प्रवेश र संस्थानको ६३ औं वार्षिकोत्सवको अवसरमा बुधबार आयोजना हुने विशेष कार्यक्रममा सुनुवार भाषाका संयोजक लोकप्रिय सुनुवार र नेवाः भाषाका संयोजक रमेशकाजी स्थापितलाई सम्मान गर्ने कार्यक्रम तय भएको हो । गोरखापत्र संस्थानले २०६४ असोज १ गतेदेखि बहुभाषिक पृष्ठ अन्तर्गत नयाँ नेपाल पृष्ठ प्रकाशन गर्दैआएको छ । बहुभाषिक समुदायलाई सरकारी सञ्चार माध्यम गोरखापत्रमा अपनत्वबोध हुनेगरी पृष्ठ प्रकाशन सुरु गरिएको थियो । नयाँ नेपाल अन्तर्गत अहिले ४५ भाषाका पृष्ठहरु प्रकाशन हुँदैआएको छ ।संयोजक सुनुवार र स्थापितले गोरखापत्र बहुभाषिक पृष्ठअन्तर्गत लामो समयदेखि योगदान दिनुभएको मूल्याङ्कन गर्दै सम्मान गर्न लागिएको नयाँ नेपाल विभागका संयोजक कुमार विवेकानन्द मिश्रले जानकारी दिनुभयो ।",
      "link": "https://gorkhapatraonline.com/news/153898",
      "image": "https://gorkhapatraonline.com/storage/media/271310/conversions/bhasabhasi-original-thumb.jpg"
    },
    {
      "slug": "153886",
      "title": "गोरखापत्रमा रचनात्मक पत्रकारिताको विषयमा छलफल",
      "timestamp": 1746489600000,
      "source": "gp",
      "content": "गोरखापत्र संस्थानमा रचनात्मक पत्रकारिताको विषयमा छलफल भएको छ। प्रेस काउन्सिल नेपालको आयोजना र गोरखापत्र संस्थानको सहकार्यमा गोरखापत्र दैनिक १२५ औँ वर्ष प्रवेशको अवसरमा मंगलबार रचनात्मक पत्रकारिताको विषयमा छलफल भएको हो।",
      "longContent": "काठमाडौँ, वैशाख २३ गते। गोरखापत्र संस्थानमा रचनात्मक पत्रकारिताको विषयमा छलफल भएको छ। प्रेस काउन्सिल नेपालको आयोजना र गोरखापत्र संस्थानको सहकार्यमा गोरखापत्र दैनिक १२५ औँ वर्ष प्रवेशको अवसरमा मङ्गलबार रचनात्मक पत्रकारिताको विषयमा छलफल भएको हो।छलफल कार्यक्रमलाई सम्बोधन गर्नुहुँदै नेपाल प्रेस काउन्सिलका अध्यक्ष बालकृष्ण बस्नेतले रचनात्मक पत्रकारिताको सुरुवात गोरखापत्रले गर्नुपर्नेमा जोड दिनुभयो। ‘‘गोरखापत्रले पाठकलाई आकर्षित गर्न नयाँ स्वाद पस्कन सक्नुपर्छ। अब पत्रकारितालाई कसरी रचनात्मक बनाउने भन्ने कुरामा लाग्नुपर्छ। यो कुराको सुरुवात गोरखापत्रले गरेर अरूले यसबाट सिक्नुपर्छ’’, अध्यक्ष बस्नेतले भन्नुभयो, ‘‘गोरखापत्र र राइजिङ नेपाललले दैनिक एउटा, एउटा चर्चा गर्न योग्य रचनात्मक समाचार छाप्नुपर्छ।’’अध्यक्ष बस्नेतले गोरखापत्रमा परिवर्तन कठिन भए पनि पछिल्लो समय परिवर्तन भएको कुरा पहिलो पृष्ठ हेर्दा थाहा हुने बताउनुभयो। काउन्सिलले गरेको अध्ययनले रचनात्मक समाचारमा गोरखापत्र अगाडि रहेको उहाँले उल्लेख गर्नुभयो। अध्यक्ष बस्नेतले नेपालको पत्रकारिताको इतिहासमा गोरखापत्र अनुकरणीय बन्नुपर्नेमा जोड दिनुभयो।गोरखापत्र संस्थानका अध्यक्ष विष्णुप्रसाद सुवेदीले गोरखापत्र १२५ औं वर्ष प्रवेशको अवसरमा संस्थानसँग सहकार्य गरेर गरेको छलफलका लागि काउन्सिल अध्यक्ष र परिवारलाई धन्यवाद दिनुभयो। उहाँले काउन्सिलसँगको रचनात्मक पत्रकारितासँग सम्बन्धित छलफल सकारात्मक रहेको विश्वास व्यक्त गर्नुभयो। अध्यक्ष सुवेदीले काउन्सिलले रचनात्मक पत्रकारिताको नेतृत्व गर्नुपर्छ भनेर गोरखापत्रप्रति गरेको विश्वास संस्थानका लागि अवसर भएको बताउनुभयो। ‘‘अबको पत्रकारिता जानकारी भन्दा समाधानमुखी हुनुपर्छ भन्ने काउन्सिलको विश्वास हाम्रो लागि अवसर हो’’, अध्यक्ष सुवेदीले भन्नुभयो, ‘‘अभिभावकीय संस्थाको यो मूल्याङ्कन हाम्रो लागि प्रेरणादायी हुन्छ।’’ काउन्सिलसँग संस्थानले निरन्तर सहकार्य गरेर अगाडि बढ्ने विश्वास अध्यक्ष सुवेदीले व्यक्त गर्नुभयो। कार्यक्रमलाई सम्बोधन गर्नुहुँदै संस्थानका महाप्रबन्धक लालबहादुर ऐरीले अबको पत्रकारिता नकारात्मक मात्र नभएर समाधानमुखी हुनुपर्नेमा जोड दिनुभयो। उहाँले गोरखापत्रले अहिलेको समाजले खोजेको पत्रकारिताको नेतृत्व गर्नुपर्नेमा जोड दिनुभयो। ‘‘गोरखापत्र पहिलो अखबार मात्र होइन, यसले अहिलेको समाजले खोजेको पत्रकारिताको नेतृत्त्व गर्नुपर्छ’’, महाप्रबन्धक ऐरीले भन्नुभयो, ‘‘अहिलेको पत्रकारिता नकारात्मक मात्र होइन, समाधानमुखी हुुनुपर्छ।’’पत्रकारिताको प्रभाव र गुणस्तर समाजमा रहिराखोस् भन्नका लागि यस्ता छलफल आवश्यक हुने महाप्रबन्धक ऐरीले बताउनुभयो। ‘‘अहिले विश्वव्यापी रूपमा रचनात्मक पत्रकारिताको अभ्यास भइराखेको छ। पत्रकारिता समाधानमुखी हुनुपर्छ। यसमा हामी लाग्नुपर्छ। पत्रकारिताको प्रभाव र गुणस्तर समाजमा रहिराखोस् भन्नका लागि यस्तो खालको कार्यक्रम आवश्यक हुन्छ। यस्तो कार्यक्रमलाई निरन्तरता दिनुपर्छ’’, उहाँले भन्नुभयो। संस्थानसँगको सहकार्यका लागि उहाँले काउन्सिल नेतृत्व र परिवालाई धन्यवाद दिनुभयो। गोरखापत्र दैनिकका निमित्त प्रधान सम्पादक शिवकुमार भट्टराईलले छलफल कार्यक्रमलाई सम्बोधन गर्नुहुँदै प्रेस काउन्सिलले रचनात्मक र समाधानमुखी पत्रकारिताको नेतृत्व गोरखापत्रले गर्नसक्ने बताउनुभयो।‘‘चेतनामुलक पत्रकारिताको नेतृत्व गोरखापत्रले गर्न सक्छ भन्ने विश्वास ठुलो कुरा हो’’, उहाँले भन्नुभयो, ‘‘पत्रकारितालाई सकारात्मक दिशामा लानुपर्छ भन्ने कुरामा काउन्सिलसँग सहकार्य हुन सक्छ।’’कार्यक्रममा मिडिया अनुसन्धानकर्ता टुमराज कोइरालाले ‘रचनात्मक एवम् समाधानमुखी पत्रकारिताको बाटो’ शीर्षकमा प्रस्तुति राख्नुभयो। उहाँले समाचारमा अधिक नकारात्मकता र समस्याको चाङ थुप्रिँदा समाचार संस्थाले नयाँ सङ्कट झेल्दै गएको बताउनुभयो। नकारात्मक समाचारको प्रभाव बढ्दै जाँदा यसप्रतिको आकर्षण घटेको भन्दै रचनात्मक समाचारलाई अगाडि बढाउनुपर्नेमा जोड दिनुभयो। नकारात्मक समाचारकै कारण समाचारप्रति बेवास्ता गर्नेको सङ्ख्या बढेकोसमेत निष्कर्ष उहाँको थियो। उहाँको प्रस्तुतिमा के हो रचनात्मक पत्रकारिता ? रचनात्मक पत्रकारिता के होइन ? यसको अभ्यास समाचार संस्था र अन्य देशले कसरी गरेका छन् ? भन्ने विषयमा केन्द्रित थियो। रचनात्मक पत्रकारिताको डेनमार्क, हल्यान्ड, अस्ट्रेलिया, बेलायत, युक्रेन, जर्जिया र नेपालमा भइरहेको अभ्यासको विषयमा चर्चा गर्नुभयो। कार्यक्रमको सहजीकरण काउन्सिलका मुख्य अधिकृत झबिन्द्र भुसालले गर्नुभएको थियो। छलफलमा काउन्सिलका उपप्रशासकीय अधिकृत राधेश्याम अधिकारी, शाखा अधिकृत सुवास राई, सन्तोष अधिकारी, अनुगमन अधिकृत सञ्चिता घिमिरेलगायतको उपस्थिति थियो।छलफलमा गोरखापत्र संस्थानका सञ्चालक समिति सदस्य एवम् गोरखपत्र अनलाइनका निमित्त सम्पादक लोकबहादुर चौधरी, गोरखापत्र दैनिक, राइजिङ नेपाल डेली, मधुपर्क, युवामञ्च र मुना मासिकसहितका सहप्रकाशनका सम्पादक, विभागीय प्रमुख, पत्रकार र कर्मचारीको उपस्थिति थियो।",
      "link": "https://gorkhapatraonline.com/news/153886",
      "image": "https://gorkhapatraonline.com/storage/media/271298/conversions/gopa-prg-original-thumb.jpg"
    },
    {
      "slug": "153887",
      "title": "गभर्नर नियुक्तिको समस्या प्रधानमन्त्रीका कारण आएको होइनः सभापति  देउवा",
      "timestamp": 1746489600000,
      "source": "gp",
      "content": "नेपाली कांग्रेसका सभापति शेरबहादुर देउवाले प्रधानमन्त्री केपी शर्मा ओलीका कारण राष्ट्र बैँकको गभर्नर नियुक्तिमा समस्या नभएको स्पष्ट पार्नुभएको छ ।",
      "longContent": "काठमाडौँ, वैशाख २३ गते । नेपाली कांग्रेसका सभापति शेरबहादुर देउवाले प्रधानमन्त्री केपी शर्मा ओलीका कारण राष्ट्र बैँकको गभर्नर नियुक्तिमा समस्या नभएको स्पष्ट पार्नुभएको छ ।मङ्गलबार पार्टी केन्द्रीय कार्यालय सानेपामा आयोजित ‘विद्यमान आर्थिक परिवेशमा बजेटले समेट्नुपर्ने नीति’ विषयक संवाद कार्यक्रमलाई सम्बोधन गर्नुहुँदै सभापति देउवाले यस्तो बताउनुभएको हो । राष्ट्र बैँकभित्रकै समस्याको कारण गभर्नर नियुक्तिमा ढिलाई भएको उहाँको भनाइ छ । उहाँले प्रधानमन्त्री ओली गभर्नर कांग्रेसलाई दिने पक्षमा रहेको समेत बताउनुभयो । उहाँले सत्ता गठबन्धमा समेत कुनै समस्या नभएको दाबी गर्नुभएको छ । उहाँले प्रधानमन्त्री ओली गठबन्धनभित्र कुनै समस्या सिर्जना नगरेको कारण गठबन्धमा समस्या नरेहको बताउनुभयो । उहाँले वर्तमान निर्वाचन प्रणालीमा कुनै पनि पार्टीको एकल बहुमत आउन गाह्रो रहेको समेत बताउनुभयो । ‘‘कुनै पनि पार्टीको बहुमत आउन गाह्रो छ । हाम्रो पार्टी सबैभन्दा ठुलो पार्टी छ तर बहुमत छैन । त्यसकारण कुनै न कुनै पार्टीसँग गठबन्धन गर्नुपर्ने जरुरी छ । अहिले एमालेका नेता केपी ओलीसँग हाम्रो गठबन्धन छ । उहाँले गठबन्धमा कुनैपनि समस्या क्रिएट गर्नुभएको नि छैन ।,’’ सभापति देउवाले भन्नुभयो, ‘‘गठबन्धनमा कुनै समस्या छैन । राष्ट्र बैँकको गभर्नरको सम्बन्धमा उहाँले ल्याएको समस्या चाहीँ होइन । राष्ट्र बैँकभित्रै आएको समस्या हो । उहाँ गभर्नर कांग्रेसलाई दिने पक्षमै हुनुहुन्छ । उहाँले त्यसमा गाह्रो गर्नुभएको छैन । सहयोग नै गर्नुभएको छ ।’’वर्तमान सरकारले विकास निर्माणका क्षेत्रमा निजी क्षेत्रलाई समेतसँगै लैजाने नीतिअनुरूप अध्यादेशमार्फत ऐन निर्माण गरेको सभापति देउवाको दाबी छ ।",
      "link": "https://gorkhapatraonline.com/news/153887",
      "image": "https://gorkhapatraonline.com/storage/media/271289/conversions/1746532990-cFUk6-original-thumb.jpg"
    }
  ]
}