{
  "date": "2025-05-25T07:31:59.089Z",
  "news": [
    {
      "slug": "156326",
      "title": "यस्तो छ आज सागसब्जी र फलफूलको अधिकतम थोक मूल्य",
      "timestamp": 1748131200000,
      "source": "gp",
      "content": "कालीमाटी फलफूल तथा तरकारी बजार विकास समितिले आजका लागि कृषिउपजको थोक मूल्य निर्धारण गरेको छ । समितिका अनुसार तरकारी र फलफूलको अधिकतम थोक मूल्य निर्धारण गरिएको हो ।",
      "longContent": "काठमाडौँ,  जेठ ११ गते । कालीमाटी फलफूल तथा तरकारी बजार विकास समितिले आजका लागि कृषिउपजको थोक मूल्य निर्धारण गरेको छ । समितिका अनुसार तरकारी र फलफूलको अधिकतम थोक मूल्य निर्धारण गरिएको हो । गोलभेँडा ठूलो (नेपाली) प्रतिकिलो रु ४०, गोलभेँडा ठूलो (भारतीय) प्रतिकिलो रु ६०, गोलभेँडा सानो (लोकल) प्रतिकिलो रु ६५, गोलभेँडा सानो (टनेल) प्रतिकिलो रु ८०, गोलभेँडा सानो (भारतीय) प्रतिकिलो रु ६०, आलु रातो प्रतिकिलो रु ४०, आलु रातो (भारतीय) प्रतिकिलो रु ३८, आलु रातो (मुडे) प्रतिकिलो रु ४०, प्याज सुकेको (भारतीय) प्रतिकिलो रु ३८, गाजर (लोकल) प्रतिकिलो रु ५०, गाजर (तराई) प्रतिकिलो रु ३०, बन्दा (लोकल) प्रतिकिलो रु १८, काउली (स्थानीय) प्रतिकिलो रु ३०, मूला रातो प्रतिकिलो रु ३०, मूला सेतो (लोकल) प्रतिकिलो रु १५, सेतो मूला (हाइब्रिड) प्रतिकिलो रु ३०, भन्टा लाम्चो प्रतिकिलो रु ३०, भन्टा डल्लो प्रतिकिलो रु ३०, तनेबोडीको मूल्य प्रतिकिलो रु ७०, मकैबोडी मूल्य प्रतिकिलो रु ५० कायम गरिएको छ ।\tयसैगरी, मटरकोसा प्रतिकिलो रु ९०, घिउ सिमी (लोकल) प्रतिकिलो रु ३०, घिउ सिमी (हाइब्रिड) प्रतिकिलो रु ३०, राजमा मूल्य प्रतिकिलो रु ९०, भटमास कोसा प्रतिकिलो रु १००, तीतो करेला प्रतिकिलो रु ५०, लौका प्रतिकिलो रु ३०, परबर (लोकल) प्रतिकिलो रु ७०, परबर (तराई) प्रतिकिलो रु ७०, चिचिण्डो प्रतिकिलो रु ३०, घिराँैला प्रतिकिलो रु ३०, झिगुनी प्रतिकिलो रु ६०, फर्सी पाकेको प्रतिकिलो रु ५०, फर्सी हरियो (लाम्चो) प्रतिकिलो रु ३५, हरियो फर्सी (डल्लो) प्रतिकिलो रु २५, भिण्डी प्रतिकिलो रु ३५ कायम गरिएको छ । यस्तै, सखरखण्ड प्रतिकिलो ७०, पिँडालु प्रतिकिलो रु १२०, रायोसाग प्रतिकिलो रु ५०, पालुङ्गो साग प्रतिकिलो रु ६०, चमसुरको साग रु ८०, तोरीको साग प्रतिकिलो रु ३०, मेथीको साग प्रतिकिलो रु १००, प्याज हरियो प्रतिकिलो रु ६०, च्याउ (कन्य) प्रतिकिलो रु १८०, च्याउ (डल्ले) प्रतिकिलो रु ३२०, कुरिलो प्रतिकिलो रु ५००, निगुरो प्रतिकिलो रु ३० निर्धारण गरिएको छ ।ब्रोकाउली प्रतिकिलो रु ७०, चुकुन्दर प्रतिकिलो रु ७०, सजीवन प्रतिकिलो रु ९०, जिरीको साग प्रतिकिलो रु ९०, ग्याठकोभी प्रतिकेजी रु ६०, सेलरी प्रतिकिलो रु १८०, पार्सले प्रतिकिलो रु ४००, सौफको साग प्रतिकिलो रु १००, पुदिना प्रतिकिलो रु १३०, गान्टेमूला प्रतिकिलो रु ४०, इमली प्रतिकिलो रु १७०, तामा प्रतिकिलो रु १००, तोफु प्रतिकिलो रु १४० र गुन्द्रुक प्रतिकिलो रु ३५० तोकेकोे छ ।समितिले स्याउ (झोले) प्रतिकिलो रु २५०, स्याउ (फुजी) प्रतिकिलो रु ३००, केरा (दर्जन) रु १५०, कागती प्रतिकिलो रु २४०, अनार प्रतिकिलो रु ३५०, आँप (दशहरी) प्रतिकिलो रु २५०, अङ्गुर (हरियो) प्रतिकिलो रु २५०, अङ्गुर (कालो) प्रतिकिलो रु ३५०, तरबुजा (हरियो) प्रतिकिलो रु ५०, मौसम प्रतिकिलो रु २००, जुनार प्रतिकिलो रु २५०, भुइँकटहर प्रतिगोटा रु २००, काँक्रो (लोकल) प्रतिकिलो रु ४०, काँक्रो (हाइब्रिड) प्रतिकिलो रु २०, रुखकटहर प्रतिकिलो रु ८०, नास्पाती (चाइनिज) प्रतिकिलो रु २५०, मेवा (भारतीय) प्रतिकिलो रु १००, लिची (लोकल) प्रतिकिलो रु २३०, आभोकाडो प्रतिकिलो रु ८०० निर्धारण गरिएको छ ।यसैगरी, अदुवा प्रतिकिलो रु १३०, खुर्सानी सुकेको प्रतिकिलो रु ४००, खुर्सानी हरियो प्रतिकिलो रु ६०, खुर्सानी हरियो (बुलेट) प्रतिकिलो रु ६०, खुर्सानी हरियो (माछे) प्रतिकिलो रु ३०, खुर्सानी हरियो (अकबरे) प्रतिकेजी रु ३५०, भेडेखुर्सानी प्रतिकिलो रु ५०, लसुन हरियो प्रतिकिलो रु ९०, हरियो धनियाँ प्रतिकिलो रु ४०, लसुन सुकेको चाइनिज प्रतिकिलो रु ३००, लसुन सुकेको नेपाली प्रतिकिलो रु २००, छ्यापी सुकेको प्रतिकिलो रु २००, छ्यापी हरियो प्रतिकिलो रु १५०, ताजा माछा (रहु) प्रतिकिलो रु ३२०, ताजा माछा (बचुवा) प्रतिकिलो रु ३२०, ताजा माछा (छडी) प्रतिकिलो रु २४०, राजा च्याउ प्रतिकिलो रु ३०० र सिताके च्याउ प्रतिकिलो रु ८०० तोकेको छ ।  रासस",
      "link": "https://gorkhapatraonline.com/news/156326",
      "image": "https://gorkhapatraonline.com/storage/media/275498/conversions/tarkari-original-thumb.jpg"
    },
    {
      "slug": "156309",
      "title": "मधेश प्रदेशको नीति तथा कार्यक्रम ‘एक लाखलाई रोजगारी दिने’",
      "timestamp": 1748131200000,
      "source": "gp",
      "content": "मधेश प्रदेश सरकारका उद्योग वाणिज्य तथा पर्यटनमन्त्री वसन्त कुशवाहले एक लाख जनालाई रोजगारी दिने अवधारणासहितको नीति तथा कार्यक्रम मधेश सरकारले ल्याउने बताउनभएको छ ।",
      "longContent": "वीरगन्ज समाचारदातावीरगन्ज, जेठ ११ गते  । मधेश प्रदेश सरकारका उद्योग वाणिज्य तथा पर्यटनमन्त्री वसन्त कुशवाहले एक लाख जनालाई रोजगारी दिने अवधारणासहितको नीति तथा कार्यक्रम मधेश सरकारले ल्याउने बताउनभएको छ । नेपाल होटेल तथा पर्यटन व्यवसायी महासङ्घ मधेश प्रदेशको आयोजनामा वीरगन्जमा शनिबार आयोजित कार्यक्रमलाई सम्बोधन गर्दै उहाँले एक लाख नयाँ रोजगारी सिर्जनाा गर्न आवश्यक गृहकार्यमा सरकार लागिरहेको जानकारी दिनुभभयो । मधेश प्रदेशको लगानी सम्भाव्यताका क्षेत्र कृषि, उद्योग तथा पर्यटनमार्फत रोजगारी सिर्जना गर्ने उद्देश्यसाथ त्यस्तो कार्यक्रम ल्याउने तयारी गरिरहेको उहाँले बताउनुभयो । मन्त्री कुशवाहाले मधेश प्रदेशभित्रका नयाँ पर्यटकीय क्षेत्र पहिचान पनि सरकारको प्राथमिकतामा रहेको धारणा राख्नुभयो । यसका लागि सरकारले टुक्रे योजनाभन्दा पनि निश्चित गन्तव्य निर्माणमा लगानी गर्नेतर्फ गृहकार्य गरिरहेको उहाँले बताउनुभयो ।",
      "link": "https://gorkhapatraonline.com/news/156309",
      "image": "https://gorkhapatraonline.com/storage/media/275480/conversions/Pradesh-MAN-original-thumb.jpg"
    },
    {
      "slug": "156308",
      "title": "‘बजेटमा अधुरा योजनालाई प्राथमिकता’",
      "timestamp": 1748131200000,
      "source": "gp",
      "content": "लुम्बिनी प्रदेश सरकारले आगामी आर्थिक वर्ष २०८२/८३ को बजेटमा नयाँ योजनाभन्दा अधुरा योजना सम्पन्न गर्ने विषयलाई प्राथमिकतामा राख्ने भएको छ ।",
      "longContent": "घोराही समाचारदाताघोराही, जेठ ११ गते । लुम्बिनी प्रदेश सरकारले आगामी आर्थिक वर्ष २०८२/८३ को बजेटमा नयाँ योजनाभन्दा अधुरा योजना सम्पन्न गर्ने विषयलाई प्राथमिकतामा राख्ने भएको छ । लुम्बिनी प्रदेश सरकारको आगामी आव २०८२/८३ को वार्षिक बजेट तथा कार्यक्रम तर्जुमा सम्बन्धमा प्रदेश सभा सदस्यसँगको छलफल तथा अन्तर्क्रिया कार्यक्रममा लुम्बिनी प्रदेशका मुख्यमन्त्री चेतनारायण आचार्यले सकेसम्म नयाँ योजना बनाउने पक्षमा सरकार नरहेको बताउनुभएको हो । “पूरा हुन नसकेका अधुरा योजनालाई सम्पन्न गर्ने विषय सरकारको प्राथमिकतामा पर्छ,” उहाँले भन्नुभयो । आर्थिक मामिला तथा योजना मन्त्रालयको आयोजनामा शनिबार सम्पन्न कार्यक्रममा मुख्यमन्त्री आचार्यले प्रदेश सरकारको कामलाई लयमा अघि बढाउने गरी वास्तविक धरातलमा आधारित बजेट निर्माण गरिने स्पष्ट पार्नुभयो ।“अहिलेकै अवस्थामा बजेट वृद्धि हुने सम्भावना छैन तर हामीले वास्तविक धरातलमा आधारित बजेट ल्याउने छौँ, जसले प्रदेशलाई लयमा अगाडि बढाउने छ,” उहाँले भन्नुभयो, “विगतका कमजोरीलाई सच्याउँदै सरकार अगाडि बढ्छ । प्रदेशलाई सही दिशामा लैजान प्रदेश सरकार आँटका साथ अघि बढ्ने प्रयासमा छ ।” उहाँले गत वर्षको तुलनामा यस वर्ष प्रदेशको राजस्वमा आशाजनक वृद्धि भएको र सुधारको अवस्थामा रहेको पनि जानकारी दिनुभयो । कार्यक्रममा सहभागी प्रदेश सभा सदस्यले नीति तथा कार्यक्रम र बजेटबिच तालमेल हुनुपर्ने, प्राथमिकताका आधारमा बजेट निर्माण हुनुपर्ने, प्रदेशको वास्तविक अवस्था र सूचकका आधारमा बजेट तयार हुनुपर्नेलगायतका सुझाव दिएका थिए । आर्थिक मामिला तथा योजना मन्त्रालयका सचिव डिलाराम पन्थीले प्रदेश सरकारले दोस्रो आवधिक योजनाले लिएका क्षेत्रगत प्राथमिकता, नीति तथा कार्यक्रम, बहुवर्षीय स्रोत सुनिश्चितता भएका योजना समयमै सम्पन्न गर्ने जस्ता विषयलाई ध्यानमा राखेर बजेट विनियोजनको प्राथमिकता निर्धारण गरेको जानकारी दिनुभयो ।कार्यक्रममा सामाजिक तथा आर्थिक सूचकका आधारमा बजेटको प्राथमिकता निर्धारण गरिनुपर्ने, कृषि, शिक्षा, स्वास्थ्य, वातावरण, सरसफाइलगायतका क्षेत्रमा प्राथमिकता दिनुपर्ने, बहुआयामिक गरिबी घटाउने उद्देश्यसहित नागरिकको जीवनस्तर सुधार गर्ने कार्यक्रम ल्याउनुपर्ने सुझाव पनि सहभागीले दिएका थिए । अघिल्ला वर्षमा बजेट तथा कार्यक्रम कार्यान्वयनमा देखिएका समस्या र चुनौती आगामी वर्ष दोहोरिन नदिने गरी तयारी गरिएको मन्त्रालयले जनाएको छ । १० लाखभन्दा कम बजेट भएका योजना धेरै हुनु, बहुवर्षीय योजनाको सङ्ख्या बढ्दै जानु, अधुरा योजना धेरै हुनु, बजेट अनुमान र यथार्थबिच अन्तर धेरै हुनु, बजेटको आकार ठुलो हुनु, आन्तरिक आयको दायरा साँघुरो हुनु र चालु खर्च निरन्तर बढिरहेको विषयलाई चुनौतीका रूपमा लिँदै सुधारको योजना निर्माणमा सरकारले ध्यान दिएको सो क्रममा उल्लेख गरिएको थियो ।",
      "link": "https://gorkhapatraonline.com/news/156308",
      "image": "https://gorkhapatraonline.com/storage/media/275479/conversions/Mukhyamantri-lumbini(1)-original-thumb.jpg"
    },
    {
      "slug": "156307",
      "title": "बङ्गलादेशी कम्पनीले गर्दै छ नेपाली बैङ्कको लेखा परीक्षण",
      "timestamp": 1748131200000,
      "source": "gp",
      "content": "नेपालका १० वटा वाणिज्य बैङ्कको सम्पत्तिको गुणस्तर परीक्षण (लोन पोर्टफोलियो रिभ्यु) का लागि बङ्गलादेशी कम्पनी योग्य भएको छ ।",
      "longContent": "गोरखापत्र समाचारदाताकाठमाडौँ, जेठ ११ गते । नेपालका १० वटा वाणिज्य बैङ्कको सम्पत्तिको गुणस्तर परीक्षण (लोन पोर्टफोलियो रिभ्यु) का लागि बङ्गलादेशी कम्पनी योग्य भएको छ ।राष्ट्र बैङ्कले नेपालका १० वटा वाणिज्य बैङ्कको सम्पत्तिको गुणस्तर परीक्षण गर्नका लागि बङ्गलादेशी कम्पनीलाई छनोट गरेको हो । बङ्गलादेशको ढाकास्थित हाउलादर युनुस एन्ड कम्पनीले नेपालका वाणिज्य बैङ्कको सम्पत्तिको गुणस्तर परीक्षण गर्ने भएको हो ।राष्ट्र बैङ्कको नियमावली अनुसार लोन पोर्टफोलियो रिभ्यु गर्न उक्त कम्पनी प्राविधिक रूपमा योग्य पाइएको राष्ट्र बैङ्कले जानकारी गराएको छ । गुणस्तर परीक्षणका गर्नका लागि हाउलादर, श्रीलङ्का, भारतका अन्य पाँच कम्पनी सर्टलिस्टमा परेका थिए ।राष्ट्र बैङ्कले एक सूचनामार्फत इच्छुक विदेशी लेखा परीक्षकलाई नेपालका वाणिज्य बैङ्कको व्यापक सम्पत्ति गुणस्तर समीक्षा (लोन पोर्टफोलियो रिभ्यु–एलपिआर) का लागि आशयपत्र बुझाउन आह्वान गरेको थियो । अन्तर्राष्ट्रिय मुद्राकोष (आइएमएफ) को सर्तबमोजिम धेरै कर्जा प्रवाह गरेका १० ठुला बैङ्कको विदेशी अडिटरबाट लेखापरीक्षण गर्न लागिएको हो ।यसअघि १० ठुला बैङ्कको लेखा परीक्षण गर्न छनोट भएको भारतीय कम्पनी केपिएमजी एसुरेन्स एन्ड कन्सल्टिङ सर्भिसेज प्रालिको प्रस्ताव अस्वीकृत भएसँगै लेखा परीक्षण कार्य रद्द भएको थियो । त्यसबेला मागिएको आशयपत्र अनुसार पाँच कम्पनी सर्टलिस्टमा परी प्राविधिक प्रस्ताव माग भएको थियो । तीमध्ये भारतको केपिएमजी योग्य देखिए पनि उसको आर्थिक प्रस्ताव अस्वीकृत भएपछि राष्ट्र बैङ्कले सो प्रक्रिया रद्द गरेको थियो ।आइएमएफसँग विस्तारित कर्जा सुविधा लिने क्रममा नेपाल सरकार र नेपाल राष्ट्र बैङ्कले १० ठुला बैङ्कको अन्तर्राष्ट्रिय अडिटरबाट लेखापरीक्षण गराउने प्रतिबद्धता जनाएका थिए । आइएमएफले विस्तारित कर्जा सुविधा (इसिएफ) अन्तर्गत ३९५ मिलियन डलर प्रदान गर्नका लागि मार्च २०२३ मा उक्त सर्त राखेको थियो ।आइएमएफले बैङ्कहरूको खराब कर्जा बढ्दै गएको तथा पुँजीको अभाव रहेको अवस्थामा निरन्तरको अनुगमन आवश्यक रहेको उल्लेख गर्दै तत्काल १० ठुला बैङ्कको ऋण पोर्टफोलियो समीक्षा गर्नुपर्नेमा जोड दिएको हो । आइएमएफले नेपाल राष्ट्र बैङ्क ऐनमा संशोधन तथा राष्ट्र बैङ्कलाई बाह्य लेखा परीक्षणलाई प्राथमिकतामा राख्नसमेत सुझाएको थियो ।आइएमएफसँग करिब ४० करोड अमेरिकी डलरको विस्तारित कर्जा सुविधा लिएको नेपालले यसको चौथो किस्तासमेत लिइसकेको छ ।",
      "link": "https://gorkhapatraonline.com/news/156307",
      "image": "https://gorkhapatraonline.com/storage/media/275478/conversions/NRB_1-original-thumb.jpg"
    },
    {
      "slug": "156306",
      "title": "विदेशी लगानीकर्ताको रोजाइमा सेवा क्षेत्र",
      "timestamp": 1748131200000,
      "source": "gp",
      "content": "विदेशी लगानीकर्तामा नेपालको सेवा क्षेत्र बढी आकर्षणको क्षेत्रमा पर्ने पाइएको छ । उद्योग विभागको पछिल्लो तथ्याङ्क अनुसार विदेशी लगानीकर्ताले नेपालको सेवा क्षेत्रमा लगानी गर्न सबैभन्दा धेरै प्रतिबद्धता जनाएको पाइएको हो ।",
      "longContent": "गोरखापत्र समाचारदाताकाठमाडौँ, जेठ ११ गते । विदेशी लगानीकर्तामा नेपालको सेवा क्षेत्र बढी आकर्षणको क्षेत्रमा पर्ने पाइएको छ । उद्योग विभागको पछिल्लो तथ्याङ्क अनुसार विदेशी लगानीकर्ताले नेपालको सेवा क्षेत्रमा लगानी गर्न सबैभन्दा धेरै प्रतिबद्धता जनाएको पाइएको हो । विभागको वैशाखसम्मको तथ्याङ्क अनुसार मुलुकमा सबैभन्दा धेरै सेवा क्षेत्रमा प्रत्यक्ष वैदेशिक लगानी प्रतिबद्धता (एफडिआई) आएको हो । समीक्षा अवधिमा कुल ५७ अर्ब रुपियाँ लगानी प्रतिबद्धता आउँदा सेवा क्षेत्रमा ५३ प्रतिशत र पर्यटन क्षेत्रमा ३७ प्रतिशत लगानी प्रतिबद्धता आएको हो । अन्य क्षेत्रको तुुलनामा यी क्षेत्रमा लगानीकर्ता आकर्षित पाइएको हो । विभागको तथ्याङ्क अनुसार चालु आर्थिक वर्षको वैशाख मसान्तसम्म सबैभन्दा धेरै सेवामूलक परियोजनामा ६६ परियोजनामार्फत २९ अर्ब ९८ करोड ७७ लाख ३० हजार रुपियाँ लगानी प्रतिबद्धता आएको छ । दोस्रोमा पर्यटन क्षेत्रमा २२३ परियोजनाका लागि २१ अर्ब ३३ करोड ७५ लाख ९० हजार रुपियाँ लगानी प्रतिबद्धता प्राप्त भएको छ । त्यस्तै उत्पादनमूलक क्षेत्रका ३९ परियोजनामा दुई अर्ब ९२ करोड करोड २० लाख ५० हजार र कृषिका १० परियोजनामा एक अर्ब ४२ करोड ६० लाख रुपियाँ लगानी प्रतिबद्धता आएको तथ्याङ्क छ । सूचना प्रविधि क्षेत्रका २३५ परियोजनामा एक अर्ब ३१ करोड ८८ लाख रुपियाँ लगानी प्रतिबद्धता आएको छ । पूर्वाधार क्षेत्रका दुई परियोजनामा पाँच करोड र ऊर्जाको एउटा परियोजनामा दुई करोड ५५ लाख रुपियाँ लगानी प्रतिबद्धता आएको छ ।विभागका अनुसार चालु आर्थिक वर्षको १० महिनामा ५७६ परियोजनामार्फत ५७ अर्ब छ करोड ७६ लाख रुपियाँ लगानी प्रतिबद्धता आएको छ । ती परियोजना सञ्चालन भए १४ हजार ७१९ लाई रोजगारी सिर्जना हुने प्रस्ताव गरिएको छ । सरकारले अध्यादेशमार्फत कानुन संशोधन गरी लगानीको वातावरण सिर्जना भएकाले पनि लगानी प्रतिबद्धतामा सुधार हुँदै गएको तथ्याङ्कले देखाएको छ । विभागका अनुसार वैशाखमा मात्रै ९७ उद्योग व्यवसायका लागि नौ अर्ब नौ करोड २२ लाख रुपियाँ बराबरको वैदेशिक लगानी प्रतिबद्धता आएको छ । सबैभन्दा धेरै साना उद्योगमा लगानी प्रतिबद्धता आएको छ । १० महिनामा ५६२ साना उद्योग, १० वटा मझौला र चार वटा ठुला उद्योगमा विदेशी लगानी प्रतिबद्धता प्राप्त छ । मुलुकमा लगानी गर्ने भनेर ठुलो रकममा लगानी प्रतिबद्धता आए पनि सो अनुुपातमा लगानी भित्रिन सकेको छैन । नेपाल राष्ट्र बैङ्कका अनुसार चालु आवको चैतसम्म आठ अर्ब ९६ करोड रुपियाँ लगानी भित्रिएको छ । चैतसम्म ४८ अर्ब लगानीको प्रतिबद्धता आएको थियो । विभागका अनुसार सुरुदेखि हालसम्म छ हजार ९७५ परियोजनामार्फत पाँच खर्ब ८६ अर्ब ८१ करोड १७ लाख रुपियाँ लगानी प्रतिबद्धता आएको छ ।",
      "link": "https://gorkhapatraonline.com/news/156306",
      "image": "https://gorkhapatraonline.com/storage/media/275477/conversions/Foreign-Investment-original-thumb.jpg"
    },
    {
      "slug": "156305",
      "title": "मर्स्याङ्दीमा पूर्ण क्षमतामै विद्युत् उत्पादन",
      "timestamp": 1748131200000,
      "source": "gp",
      "content": "तनहुँको आँबुखैरेनी गाउँपालिका–४ स्थित मस्र्याङ्दी जलविद्युत् केन्द्रद्वारा पूर्ण क्षमतामै विद्युत् उत्पादन भएको छ । हिउँदमा ४० प्रतिशत मात्रै विद्युत् उत्पादन हुँदै आएकोमा वर्षायाम सुरु भएसँगै हाल पूर्ण क्षमतामै सञ्चालनमा आएको केन्द्रले जनाएको छ ।",
      "longContent": "तनहुँ समाचारदातातनहुँ, जेठ ११ गते । तनहुँको आँबुखैरेनी गाउँपालिका–४ स्थित मस्र्याङ्दी जलविद्युत् केन्द्रद्वारा पूर्ण क्षमतामै विद्युत् उत्पादन भएको छ । हिउँदमा ४० प्रतिशत मात्रै विद्युत् उत्पादन हुँदै आएकोमा वर्षायाम सुरु भएसँगै हाल पूर्ण क्षमतामै सञ्चालनमा आएको केन्द्रले जनाएको छ । केन्द्रले हिउँदमा ४० प्रतिशत अर्थात् ३० मेगावाट उत्पादन गरेकोमा हाल बढेर पूर्ण क्षमता ६९ मेगावाट पुगेको केन्द्रका प्रमुख इन्जिनियर पशुपति गौतमले बताउनुभयो । सुक्खायाम भएकाले नदीमा पानीको बहाब कम भएकाले उत्पादन घटेकोमा वर्षा लागेसँगै बढ्न थालेको उहाँले बताउनुभयो । केन्द्रमा २३/२३ मेगावाटका तीन वटा टर्बाइन रहेका छन् । ती सबैले पूर्ण क्षमतामा उत्पादन गरेकाले हाल ६९ मेगावाट उत्पादन भइरहेको गौतमले जानकारी दिनुभयो । यो केन्द्र सन् १९८९ मा निर्माण सम्पन्न भएको हो । सो केन्द्रबाट उत्पादित विद्युत् चितवनको भरतपुर र काठमाडौँको स्युचाटार स्टेसनमार्फत राष्ट्रिय प्रसारण लाइनमा जोडी वितरण हुँदै आएको छ । वर्षायाम भएकाले नदीमा मिसिने खोला, झरना, खोल्सीको पानी बढ्दै गएको, घाम चर्को लाग्ने भएकाले हिउँ धेरै पग्लिने गरेकाले पूर्ण क्षमतामा उत्पादन हुन थालेको गौतमले जानकारी दिनुभयो । हिउँदमा पानी कम परेकाले नदीमा मिसिने स्रोतमा पानीको बहाब कम भएपछि उत्पादन घट्ने र जेठ लागेपछि पानी धेरै पर्ने भएकाले उत्पादन बढ्ने गर्छ ।",
      "link": "https://gorkhapatraonline.com/news/156305",
      "image": "https://gorkhapatraonline.com/storage/media/275476/conversions/madhya-New-original-thumb.jpg"
    },
    {
      "slug": "156304",
      "title": "चिया उत्पादनमा सुधार",
      "timestamp": 1748131200000,
      "source": "gp",
      "content": "निर्यात वस्तुमध्ये महत्वपूर्ण हिस्सा ओगटेको नेपाली अर्थोडक्स चियाले यस वर्ष अन्तर्राष्ट्रिय बजारमा राम्रो सम्भावना देखाएको छ । यो वर्ष पहिलो टिपाइ (फस्ट फ्लर्ट) को चियाको निर्यात पनि राम्रो भएको चिया उद्योगीले बताएका छन् ।",
      "longContent": "कोकिला ढकालइलाम, जेठ ११ गते । निर्यात वस्तुमध्ये महत्वपूर्ण हिस्सा ओगटेको नेपाली अर्थोडक्स चियाले यस वर्ष अन्तर्राष्ट्रिय बजारमा राम्रो सम्भावना देखाएको छ । यो वर्ष पहिलो टिपाइ (फस्ट फ्लर्ट) को चियाको निर्यात पनि राम्रो भएको चिया उद्योगीले बताएका छन् । इलामका सबै जसो चिया उद्योगमा उत्पादित फस्ट फ्लसको तयारी चिया भारतसहित तेस्रो मुलुक निर्यात भइसकेको उद्योगीको भनाइ छ । साँखेजुङस्थित ग्रिनहिल टी इन्डस्ट्रिजका सञ्चालक टङ्क दाहालले फस्र्ट फ्लसको आठ हजार किलो तयारी चिया निर्यात गरेको बताउनुभयो । “यस वर्ष मैले फस्र्ट फ्लसलाई भारत नै पठाएँ । अन्य सबै जसो उद्योगले पनि निर्यात गरिसकेका छन्,” दाहालले भन्नुभयो, “यस वर्ष दार्जिलिङको चिया उत्पादनमा कमी आएकाले नेपाली चियाको माग भारतमै पनि राम्रो रहेको छ ।” दाहालका अनुसार भारतसहित तेस्रो मुलुकबाट अहिले चियाका व्यापारी धमाधम आउन थालेका छन् । दाहालले गत वर्ष ५५ हजार किलो तयारी चिया विदेश निर्यात गरेको समेत बताउनुभयो । उता आगलागीबाट ध्वस्त भएको इलामको जसबिरेस्थित जसबिरे चिया उद्योगले पनि फस्ट फ्लसको चिया उत्पादन र बिक्री गरिसकेको छ । आगोले ध्वस्त भएपछि नयाँ संरचना तयार गरेर उत्पादन सुरु गरेको कारखानाले यो वर्ष उत्पादन गरेको चिया निकासी गरेको सञ्चालक शरद सुब्बाले बताउनुभयो । हिउँदमा पानी पर्याप्त नपरेकाले सोचे जति फस्र्ट फ्लस उत्पादन नभए पनि अब दोस्रो सिजन अर्थात् जेठदेखिको हरियो चियाको उत्पादन भने राम्रो रहेको सुब्बाको भनाइ छ । नेपाली चिया निर्यातको अवस्था हेर्दा पनि गत वर्षभन्दा यो वर्ष निकै राम्रो छ । चालु आव २०८१/८२ को १० महिनामा अघिल्लो वर्षभन्दा ४६ प्रतिशतले वृद्धि भएको मेची भन्सार कार्यालय काँकडभिट्टा झापाले जनाएको छ । चालु आव २०८१/८२ को वैशाखसम्ममा तीन अर्ब ६८ करोड २२ लाख ४७ हजार बराबरको चिया निर्यात भएको कार्यालयको तथ्याङ्क शाखा प्रमुख प्रकाश क्षेत्रीले जानकारी दिनुभयो । यस अवधिमा १३ हजार ८८६.७७ मेट्रिक टन चिया निर्यात भएको छ । गत आव २०८०/८१ को सोही अवधि अर्थात् १० महिनामा दुई अर्ब ५२ करोड १० लाख १४ हजार बराबरको चिया निर्यात भएको थियो ।",
      "link": "https://gorkhapatraonline.com/news/156304",
      "image": "https://gorkhapatraonline.com/storage/media/275475/conversions/tea-2-ilam-original-thumb.jpg"
    },
    {
      "slug": "156303",
      "title": "तरकारीमा आफूखुसी विषादी प्रयोग",
      "timestamp": 1748131200000,
      "source": "gp",
      "content": "व्यावसायिक रूपमा तरकारी उत्पादन गर्ने किसानले उत्पादन बढाउन आफूखुसी कीटनाशक विषादी प्रयोग गर्ने प्रवृत्ति बढ्न थालेको छ ।",
      "longContent": "सर्लाही समाचारदातासर्लाही, जेठ ११ गते । व्यावसायिक रूपमा तरकारी उत्पादन गर्ने किसानले उत्पादन बढाउन आफूखुसी कीटनाशक विषादी प्रयोग गर्ने प्रवृत्ति बढ्न थालेको छ । पछिल्लो समय सर्लाहीमा उत्पादन भएको बोडी काठमाडौँको बल्खु तरकारी बजारमा परीक्षण गर्दा बारम्बार विषादीको अत्यधिक मात्रा पाइएको छ । लालबन्दी तरकारी बजारमै रहेको विषादी अवशेष द्रुत विश्लेषण प्रयोगशाला एकाइ लालबन्दीमा पनि जेठ १ गते बोडीमा विषादीको मात्रा परीक्षण गर्दा एक जना व्यापारीले ईश्वरपुर नगरपालिका–४, सागरनाथका किसानसँग खरिद गरेको मिटर बोडीमा ६०.३०४ प्रतिशत अर्गानोफस्फेट नामक विषादीको अवशेष पाइएको थियो । अत्यधिक विषादी भेटिएपछि ६७ किलोग्राम बोडी नष्ट गरिएको थियो । त्यसपछि पनि परीक्षण गर्दा बारम्बार बोडीमा अत्यधिक विषादीको मात्रा फेला परिरहेको छ । तरकारी उत्पादन गरेर ल्याउने किसानले किटनाशक विषादी प्रयोग नगरी तरकारी फलाउनै नसक्ने अवस्था रहेको र के कति मात्रामा विषादी प्रयोग गर्ने भनी आफूहरूसँग ज्ञान पनि नरहेको बताएका छन् । २०५२ सालदेखि तरकारी खेती गर्दै आएका लालबन्दी नगरपालिका–१०, चन्द्रपुरका किसान रमेश भुजेलले विषादी नहाली तरकारीमा रोग, किराको प्रकोप लागि हाल्ने र त्यस्तो तरकारी बिक्री गर्नै समस्या पर्ने बताउनुहुन्छ । विषादी अत्यधिक हालेपछि हेर्दा राम्रो देखिने सर्लक्क परेको तरकारी हुने र उपभोक्ताले पनि त्यस्तै तरकारी रुचाउने उहाँको अनुभव छ । “विषादी नहाले त तरकारी फल्दै फल्दैन, किन्ने मान्छेले पनि सर्लक्क र हेर्दा चिटिक्क परेको तरकारी किन्छन्,” उहाँले भन्नुभयो, “त्यस्तो तरकारी फलाउन त दिनैपिच्छे विषादी छिट्नै प¥यो ।” बजारमा तरकारी बिक्री गर्न ल्याउने अधिकांश किसानले तरकारीमा विषादीको प्रयोग कसरी गर्ने भन्ने विषयमा ज्ञान नरहेको बताउने गरेका छन् । बजारका एग्रोभेटबाट विषादी लगेर दिनैपिच्छे जसो विषादी छिट्दै आएको किसानको भनाइ छ । लालबन्दी थोक तरकारी बजारको अध्यक्षसमेत रहेका किसान प्रमोद थपलियाले विषादीको जथाभाबी प्रयोग रोक्न कतैबाट पहल नहुँदा दिनानुदिन भयावह रूपमा विषादी हालेर तरकारी फलाउने क्रम चलिरहेको बताउनुभयो । काठमाडौँको बल्खु र लालबन्दी बजारमै रहेको प्रयोगशालामा परीक्षण गर्दा बोडीमा उपभोग अयोग्य हुने गरी विषादीको भएको पाइएपछि जनप्रतिनिधि, स्थानीय एग्रोभेट सञ्चालक, कृषि प्राविधिक, व्यापारी, किसानलगायत सबै सरोकारवालालाई राखेर छलफल गरिएको उहाँले बताउनुभयो । आफूखुसी विषादी प्रयोग गरेर हतार हतार बजारमा ल्याएर विषादी हालेकै दिनको तरकारी बेच्ने गरेको पाइएको थपलियाको भनाइ छ । “तत्कालै बिक्री नगरे तरकारी ओइलाउने र किरा लाग्ने चिन्ता किसानमा छ, त्यसैले तरकारी हालेकै दिन पनि तरकारी बजारमा ल्याएर बिक्री गर्ने किसान धेरै छन्,” उहाँले भन्नुभयो । विषादीको आफूखुसी प्रयोग रोक्न सरकारले नै सचेतना जगाउने र विशेष किमिसको नीति ल्याउन आवश्यक रहेको उहाँको धारणा छ । केन्द्रीय कृषि प्रयोगशालाले लालबन्दी बजारमा स्थापना गरेको विषादी अवशेष द्रुत विश्लेषण प्रयोगशालामा दैनिक १० जना किसानले बेच्ने ल्याउने तरकारीको नमुनाका रूपमा विषादी परीक्षण भइरहेको छ । जेठ १ गते अत्यधिक विषादी फेला परेपछि व्यापारीले खरिद गरिसकेको तरकारी नष्ट गरेको भन्दै व्यापारीले विरोध जनाएका थिए । त्यसको भोलिपल्ट व्यापारीले किसानबाट तरकारी नै खरिद नगर्ने अवस्था सिर्जना भएको थियो । व्यावसायिक रूपमा आफैँ तरकारी फलाएर बिक्री गर्दै आउनुभएको लालबन्दी नगरपालिकाका उपप्रमुख कल्पनामाया पाख्रिनले किसानले विषादीको प्रयोग बढाउँदै लगेको र यसको नियन्त्रण गर्न नसकिरहेको स्विकार्नुभएको छ ।",
      "link": "https://gorkhapatraonline.com/news/156303",
      "image": "https://gorkhapatraonline.com/storage/media/275474/conversions/Tarkari-photo-NEW-original-thumb.jpg"
    },
    {
      "slug": "156282",
      "title": "एक साता बन्द इँवाखोलाबाट विद्युत उत्पादन सुरु",
      "timestamp": 1748044800000,
      "source": "gp",
      "content": "ताप्लेजुङमा करिब एक सातादेखि बन्द रहेको इँवाखोला जलविद्युत आयोजनाको विद्युत उत्पादन सुरु भएको छ।गत जेठ १ गते बिहीबार रातिदेखि बन्द रहेको आयोजनाको विद्युत उत्पादन पुन सुरु भएको हो।",
      "longContent": "साहारा लिम्बूफुङलिङ, जेठ १० गते। ताप्लेजुङमा करिब एक सातादेखि बन्द रहेको इँवाखोला जलविद्युत आयोजनाको विद्युत उत्पादन सुरु भएको छ।गत जेठ १ गते बिहीबार रातिदेखि बन्द रहेको आयोजनाको विद्युत उत्पादन पुन सुरु भएको हो। ९.९ मेगावट क्षमताको आयोजनाको विद्युत उत्पादन बिहीबारबाट सुरु भएको रिडी पावर कम्पनी लिमिटेडका इन्चार्ज तारा चौधरीले बताउनुभयो।उहाँका अनुसार आयोजनाको विद्युत गृहमा रहेको विभिन्न उपकरणमा समस्या आएका कारण उत्पादन बन्द भएको थियो।उपकरण मर्मतका लागि भारतबाट सामग्री झिकाएर जडान तथा मर्मतको कार्य सम्पन्न गर्नासाथ उत्पादन सुरु गरिएको कम्पनीले जनाएको छ।गत वर्षको वर्षात याममा आयोजनामा बाढी पहिरोले क्षति गर्दा चार महिनासम्म उत्पादन ठप्प भएको थियो।बाढीले क्षति गरेको संरचना करोडौँ रकम खर्चेर सञ्चालनमा ल्याएको एक वर्ष नपुग्दै पुन पावर हाउसको उपकरणमा समस्या आउँदा करिब एक साता विद्युत उत्पादन ठप्प भएको थियो ।",
      "link": "https://gorkhapatraonline.com/news/156282",
      "image": "https://gorkhapatraonline.com/storage/media/275445/conversions/Ingwa-khola-Dyam-(1)-original-thumb.jpg"
    },
    {
      "slug": "156236",
      "title": "जल विद्युतमा मेकानिकल जनशक्तिमा परनिर्भरता हटाइँदै",
      "timestamp": 1748044800000,
      "source": "gp",
      "content": "ऊर्जा तथा जलस्रोत मन्त्रालयले जलविद्युत् आयोजनाको हाइड्रो र इलेक्ट्रो मेकानिकल जनशक्तिमा भारत र चीनको निर्भरता हटाउने कार्य अघि बढाएको छ ।",
      "longContent": "अमरराज नहर्कीतनहुँ, जेठ १० गते । ऊर्जा तथा जलस्रोत मन्त्रालयले जलविद्युत् आयोजनाको हाइड्रो र इलेक्ट्रो मेकानिकल जनशक्तिमा भारत र चीनको निर्भरता हटाउने कार्य अघि बढाएको छ । यसका लागि तनहुँको आँबुखैरेनी गाउँपालिका–४ स्थित मर्स्याङ्दी जलविद्युत केन्द्रमा तालिम केन्द्र सञ्चालनको तयारीमा जुटेको  छ । निर्माण सम्पन्न भएका तथा निर्माणाधीन आयोजनाहरूको बिग्रिएका उपकारण मर्मत तथा नयाँ उपकरण जडानका लागि जनशक्ति तयार गर्न मेकालिनक तालिम केन्द्र सञ्चालन गर्ने कार्य अघि बढेको मर्स्याङ्दी जल विद्युत केन्द्रका प्रबन्धक इन्जिनियर पशुपतिराज गौतमले जानकारी दिनुभयो । जल विद्युत आयोजना निर्माणका लागि धेरै जग्गा चाहिने हुँदा केन्द्रसँग एक हजार सात रोपनीभन्दा धेरै जमिन तथा भवन तथा टहराहरू प्रशस्त भएकाले तालिम केन्द्र सञ्चालन गर्न सकिने प्रस्ताव उर्जा तथा जलस्रोत मन्त्रालयमा पठाइएको गौतमले बताउनुभयो । गौतमले भन्नुभयो, ‘‘नेपालको मध्यभाग र सडको पहुँचमा रहेकाले खेर गइरहेको मर्स्याङ्दी जल विद्युत् केन्द्रको जमिनको सदुपयोगको लागि तालिम केन्द्र सञ्चालन गर्न प्रस्ताव पेस गरेका छौं ।’’तालिम केन्द्र सञ्चालनपछि तीन जनाले रोजगारी पाउने गौतम बताउनुहुन्छ । गौतमका अनुसार दक्ष ६० प्रतिशत तथा अदक्ष ४० प्रतिशतले रोजगारी पाउने छन् । तालिम सञ्चालनपछि  भारतीय र चिनियाँ प्राविधिकलाई विस्थापित गर्न सहयोग पुग्ने केन्द्रले जनाएको छ । केन्द्रका अनुसार केही मेसिन बिग्रिँदासमेत हप्तौँसम्म चिनियाँ वा भारतीय कम्पनीको टोली पर्खेर बस्नुपर्ने अवस्थाको अन्त्य गर्न सहयोग पुग्दछ । स्थानीय स्तरमा रोजगारी वृद्धि, मर्मत सम्भारको काम छिटो सम्पन्न गर्न सहज र खेर गएको जमिनको सदुपयोगको लागि मेकालिनक तालिम सञ्चालन आवश्यक रहेको गौतम बताउनुहुन्छ ।",
      "link": "https://gorkhapatraonline.com/news/156236",
      "image": "https://gorkhapatraonline.com/storage/media/275346/conversions/IMG_6870-(1)-original-thumb.jpg"
    },
    {
      "slug": "156208",
      "title": "आजको लागि विदेशी मुद्राको विनिमय दर",
      "timestamp": 1748044800000,
      "source": "gp",
      "content": "नेपाल राष्ट्र बैङ्कले आजका लागि विदेशी मुद्राको विनिमय दर निर्धारण गरेको छ । राष्ट्र बैङ्कका अनुसार अमेरिकी डलर एकको खरिददर १३६ रुपैयाँ ०५ पैसा र बिक्रीदर १३६ रुपैयाँ ६५ पैसा कायम भएको छ ।",
      "longContent": "काठमाडौँ,  जेठ १० गते ।  नेपाल राष्ट्र बैङ्कले आजका लागि विदेशी मुद्राको विनिमय दर निर्धारण गरेको छ । राष्ट्र बैङ्कका अनुसार अमेरिकी डलर एकको खरिददर १३६ रुपैयाँ ०५ पैसा र बिक्रीदर १३६ रुपैयाँ ६५ पैसा कायम भएको छ । युरोपियन युरो एकको खरिददर १५४ रुपैयाँ ५१ पैसा र बिक्रीदर १५५ रुपैयाँ १९ पैसा, युके पाउण्ड स्ट्रलिङ एकको खरिददर १८३ रुपैयाँ ६७ पैसा र बिक्रीदर १८४ रुपैयाँ ४८ पैसा, स्वीस फ्रयाङ्क एकको खरिददर १६४ रुपैयाँ ८५ पैसा र बिक्रीदर १६५ रुपैयाँ ५८ पैसा कायम गरिएको छ ।अष्ट्रेलियन डलर एकको खरिददर ८७ रुपैयाँ ९४ पैसा र बिक्रीदर ८८ रुपैयाँ ३३ पैसा, क्यानेडियन डलर एकको खरिददर ९८ रुपैयाँ ५० पैसा र बिक्रीदर ९८ रुपैयाँ ९३ पैसा, सिङ्गापुर डलर एकको खरिददर १०५ रुपैयाँ ८१ पैसा र बिक्रीदर १०६ रुपैयाँ २८ पैसा निर्धारण गरिएको छ । जापानी येन १० को खरिददर नौ रुपैयाँ ५० पैसा र बिक्रीदर नौ रुपैयाँ ५४ पैसा, चिनियाँ युआन एकको खरिददर १८ रुपैयाँ ९४ पैसा र बिक्रीदर १९ रुपैयाँ ०२ पैसा, साउदी अरेबियन रियाल एकको खरिददर ३६ रुपैयाँ २७ पैसा र बिक्रीदर ३६ रुपैयाँ ४३ पैसा, कतारी रियाल एकको खरिददर ३७ रुपैयाँ ३३ पैसा र बिक्रीदर ३७ रुपैयाँ ४९ पैसा कायम भएको छ ।केन्द्रीय बैङ्कका अनुसार थाइ भाट एकको खरिददर चार रुपैयाँ १७ पैसा र बिक्रीदर चार रुपैयाँ १९ पैसा, युएई दिराम एकको खरिददर ३७ रुपैयाँ ०४ पैसा र बिक्रीदर ३७ रुपैयाँ २० पैसा, मलेसियन रिङ्गेट एकको खरिददर ३२ रुपैयाँ १६ पैसा र बिक्रीदर ३२ रुपैयाँ ३० पैसा, साउथ कोरियन वन १०० को खरिददर ९ रुपैयाँ ९४ पैसा र बिक्रीदर ९ रुपैयाँ ९८ पैसा, स्वीडिस क्रोनर एकको खरिददर १४ रुपैयाँ २८ पैसा र बिक्रीदर १४ रुपैयाँ ३४ पैसा र डेनिस क्रोनर एकको खरिददर २० रुपैयाँ ७१ पैसा र बिक्रीदर २० रुपैयाँ  ८० पैसा तोकिएको छ ।राष्ट्र बैङ्कले हङकङ डलर एकको खरिददर १७ रुपैयाँ ३७ पैसा र बिक्रीदर १७ रुपैयाँ ४५ पैसा, कुवेती दिनार एकको खरिददर ४४३ रुपैयाँ ६१ पैसा र बिक्रीदर ४४५ रुपैयाँ ५६ पैसा, बहराइन दिनार एकको खरिददर ३६० रुपैयाँ ८५ पैसा र बिक्रीदर ३६२ रुपैयाँ ४४ पैसा, ओमनी रियाल एकको खरिददर ३५३ रुपैयाँ ४० पैसा र विक्रीदर ३५४ रुपैयाँ ९६ पैसा रहेको छ ।भारतीय रुपैयाँ एक सयको खरिददर १६० रुपैयाँ र बिक्रीदर १६० रुपैयाँ १५ पैसा तोकेको छ । राष्ट्र बैङ्कले यो विनिमय दरलाई आवश्यकतानुसार जुनसुकै समयमा पनि संशोधन गर्न सकिने जनाएको छ । वाणिज्य बैङ्कले तोक्ने विनिमय दर भने फरक हुनसक्ने र अद्यावधिक विनिमय दर केन्द्रीय बैङ्कको वेबसाइटमा उपलब्ध हुने जनाइएको छ ।  रासस",
      "link": "https://gorkhapatraonline.com/news/156208",
      "image": "https://gorkhapatraonline.com/storage/media/275301/conversions/money-exchange-original-thumb.jpg"
    },
    {
      "slug": "156201",
      "title": "दस महिनामा एकतिस गैँडा मरे",
      "timestamp": 1748044800000,
      "source": "gp",
      "content": "गत साउनयता १० महिनामा विश्वमा दुर्लभ मानिएका ३१ वटा एकसिङे गैँडा मरेका छन् ।",
      "longContent": "शालिग्राम नेपालचितवन, जेठ १० गते । गत साउनयता १० महिनामा विश्वमा दुर्लभ मानिएका ३१ वटा एकसिङे गैँडा मरेका छन् । चोरीसिकारीका कारण चितवन राष्ट्रिय निकुञ्जमा यो वर्ष एउटा पनि गैँडा मरेको छैन तर यस वर्ष प्राकृतिक कारणले भने ३० वटा गैँडा मरेका छन् । ३० वटा गैँडा प्राकृतिक कारणले मरेका छन् भने एउटा करेन्ट लागेर मरेको निकुञ्जका सूचना अधिकारी अविनाश थापामगरले जानकारी दिनुभयो । मृत्यु भएकामध्ये अधिकांश प्राकृतिक कारणले मरेको पाइएको छ । गत साउन ८ गते करेन्ट लागेर एउटा गैँडा मरेको थियो । त्यस्तै गरी भदौ ७ गते दुई महिनाको भाले गैँडा प्राकृतिक कारणले मरेको निकुञ्जले दाबी गरेको छ । करिब एक वर्ष छ महिनायता चोरीसिकारीका कारण गैँडा नमरेपछि शून्य चोरीसिकारी वर्षका रूपमा मनाइएको छ तर प्राकृतिक रूपमा भने गैँडा मर्ने क्रम रोकिएको छैन । राष्ट्रिय निकुञ्ज तथा वन्यजन्तु संरक्षण विभागका महानिर्देशक डा. रामचन्द्र कँडेलले प्राकृतिक रूपमा गैँडा मर्नुलाई सामान्य लिनुपर्ने बताउनुभयो । सङ्ख्या धेरै भएपछि स्वाभाविक रूपमा सङ्घर्ष हुन्छ । जीवन जिउने क्रममा सङ्घर्ष गर्दा जुन बलियो हुन्छ, बलियो जनावर बाँच्दा अन्य मर्न सक्छन् । द्वन्द्व हुँदा आफू बसेको ठाउँबाट भाग्नु पर्छ वा मर्न बाध्य हुनुपर्ने हुन सक्छ ।करिब सात दशकअघि चितवनमा आठ सय गैँडा थिए । अहिले छ सयको हाराहारीमा पुगेका छन् । चितवनको घाँसे मैदान र वासस्थानको अवस्था हेर्दा अझै दुई सय गैँडा वृद्धि गर्न सकिने दाबी निकुञ्जको छ । निकुञ्जले दिएको विवरण अनुसार साउन, भदौ र असोजमा दुई/दुई वटा, कात्तिकमा चार वटा, मङ्सिरमा दुई वटा, पुसमा एउटा,  माघमा तीन वटा, फागुनमा चार वटा, चैतमा चार वटा, वैशाखमा तीन वटा र जेठको ९ गते एउटा गैँडा मरेको छ । जुधेर गैँडाको मृत्यु पूर्वी चितवनको कालिका नगरपालिका–१, चतुर्मुखी सामुदायिक वन क्षेत्रमा आपसमा जुधेका कारण एउटा गैँडा मरेको छ । जेठ २ गते एकआपसमा जुधेर घाइते भएको गैँडा भागेको थियो । घाइते गैँडाको पछाडिको भागमा धेरै चोटका कारण रगत बग्दै दौडेपछि खोजतलास भएको सबडिभिजन वन कार्यालय पदमपुरका प्रमुख बालकृष्ण खनालले बताउनुभयो । खोज्दै जाँदा बिहीबार साँझ चतुर्मुखी सामुदायिक वनको वडा नं. १ मा पर्ने जङ्गलको बिच भागमा मरेको अवस्थामा फेला परेको उहाँले बताउनुभयो । मरेको गैँडाको खाग र खुर सकुशल रहेको उहाँले जानकारी दिनुभयो । करिब सात वर्षको वयस्क गैँडाको खाग र खुर वन कार्यालय भरतपुरमा राखिएको छ । गैँडा मर्नुका कारणबारे पशु चिकित्सकको टोलीले पोस्टमार्टम गरी विवरण सार्वजनिक गर्ने तयारी रहेको कार्यालयले जानकारी दिएको छ । पोस्टमार्टमको प्रतिवेदन आएपछि वन कार्यालयमा राखेको खाग निकुञ्ज कार्यालयमा बुझाइदिने खनालले बताउनुभयो ।",
      "link": "https://gorkhapatraonline.com/news/156201",
      "image": "https://gorkhapatraonline.com/storage/media/275294/conversions/Death-rhino-original-thumb.jpg"
    },
    {
      "slug": "156199",
      "title": "यस्तो छ आज सागसब्जी र फलफूलको अधिकतम थोक मूल्य",
      "timestamp": 1748044800000,
      "source": "gp",
      "content": "कालीमाटी फलफूल तथा तरकारी बजार विकास समितिले आजका लागि कृषिउपजको थोक मूल्य निर्धारण गरेको छ । समितिका अनुसार तरकारी र फलफूलको अधिकतम थोक मूल्य निर्धारण गरिएको हो ।",
      "longContent": "काठमाडौँ,  जेठ १० गते । कालीमाटी फलफूल तथा तरकारी बजार विकास समितिले आजका लागि कृषिउपजको थोक मूल्य निर्धारण गरेको छ । समितिका अनुसार तरकारी र फलफूलको अधिकतम थोक मूल्य निर्धारण गरिएको हो । गोलभेँडा ठूलो (नेपाली) प्रतिकिलो रु ४०, गोलभेँडा ठूलो (भारतीय) प्रतिकिलो रु ४०, गोलभेँडा सानो (लोकल) प्रतिकिलो रु ७०, गोलभेँडा सानो (टनेल) प्रतिकिलो रु ७५, गोलभेँडा सानो (भारतीय) प्रतिकिलो रु ५०, आलु रातो प्रतिकिलो रु ४०, आलु रातो (भारतीय) प्रतिकिलो रु ३८, आलु रातो (मुडे) प्रतिकिलो रु ४०, प्याज सुकेको (भारतीय) प्रतिकिलो रु ३८, गाजर (लोकल) प्रतिकिलो रु ५०, गाजर (तराई) प्रतिकिलो रु ३०, बन्दा (लोकल) प्रतिकिलो रु १५, काउली (स्थानीय) प्रतिकिलो रु ३०, मूला रातो प्रतिकिलो रु ३०, मूला सेतो (लोकल) प्रतिकिलो रु १५, सेतो मूला (हाइब्रिड) प्रतिकिलो रु ३०, भन्टा लाम्चो प्रतिकिलो रु २५, भन्टा डल्लो प्रतिकिलो रु ३०, तने बोडीको मूल्य प्रतिकिलो रु ७०, मकै बोडी मूल्य प्रतिकिलो रु ५० कायम गरिएको छ ।\tयसैगरी, मटरकोसा प्रतिकिलो रु ९०, घिउ सिमी (लोकल) प्रतिकिलो रु ३०, घिउ सिमी (हाइब्रिड) प्रतिकिलो रु ३०, राजमा मूल्य प्रतिकिलो रु १००, भटमास कोसा प्रतिकिलो रु १००, तितो करेला प्रतिकिलो रु ५०, लौका प्रतिकिलो रु २०, परबर (लोकल) प्रतिकिलो रु ६०, परबर (तराई) प्रतिकिलो रु ६०, चिचिण्डो प्रतिकिलो रु ३५, घिरौला प्रतिकिलो रु ३५, झिगुनी प्रतिकिलो रु ६०, फर्सी पाकेको प्रतिकिलो रु ५०, फर्सी हरियो (लाम्चो) प्रतिकिलो रु ३५, हरियो फर्सी (डल्लो) प्रतिकिलो रु २५, भिण्डी प्रतिकिलो रु ३० कायम गरिएको छ । यस्तै, सखरखण्ड प्रतिकिलो ६०, पिँडालु प्रतिकिलो रु १२०, रायो साग प्रतिकिलो रु ५०, पालुङ्गो साग प्रतिकिलो रु ६०, चमसुरको साग रु ८०, तोरीको साग प्रतिकिलो रु ३०, मेथीको साग प्रतिकिलो रु १००, प्याज हरियो प्रतिकिलो रु ५०, च्याउ (कन्य) प्रतिकिलो रु १८०, च्याउ (डल्ले) प्रतिकिलो रु ३००, कुरिलो प्रतिकिलो रु ७००, निगुरो प्रतिकिलो रु २५ निर्धारण गरिएको छ ।ब्रोकाउली प्रतिकिलो रु ७०, चुकुन्दर प्रतिकिलो रु ७०, सजीवन प्रतिकिलो रु ९०, जिरीको साग प्रतिकिलो रु ९०, ग्याठकोभी प्रतिकेजी रु ६०, सेलरी प्रतिकिलो रु १८०, पार्सले प्रतिकिलो रु ४००, सौफको साग प्रतिकिलो रु १००, पुदिना प्रतिकिलो रु १५०, गान्टे मूला प्रतिकिलो रु ४०, इमली प्रतिकिलो रु १८०, तामा प्रतिकिलो रु १००, तोफु प्रतिकिलो रु १४० र गुन्द्रुक प्रतिकिलो रु ३५० तोकेकोे छ ।समितिले स्याउ (झोले) प्रतिकिलो रु २५०, स्याउ (फूजी) प्रतिकिलो रु ३००, केरा (दर्जन) रु १५०, कागती प्रतिकिलो रु २४०, अनार प्रतिकिलो रु ३५०, आँप (दशहरी) प्रतिकिलो रु २५०, अङ्गुर (हरियो) प्रतिकिलो रु २००, अङ्गुर (कालो) प्रतिकिलो रु ३५०, तरबुजा (हरियो) प्रतिकिलो रु ४०, मौसम प्रतिकिलो रु २००, जुनार प्रतिकिलो रु २००, भुइँकटहर प्रतिगोटा रु २००, काँक्रो (लोकल) प्रतिकिलो रु ४०, काँक्रो (हाइब्रिड) प्रतिकिलो रु २०, रुख कटहर प्रतिकिलो रु ७०, नास्पाती (चाइनिज) प्रतिकिलो रु २५०, मेवा (भारतीय) प्रतिकिलो रु १००, लिची (लोकल) प्रतिकिलो रु २००, आभोकाडो प्रतिकिलो रु ८०० निर्धारण गरिएको छ ।यसैगरी, अदुवा प्रतिकिलो रु १२०, खुर्सानी सुकेको प्रतिकिलो रु ४००, खुर्सानी हरियो प्रतिकिलो रु ६०, खुर्सानी हरियो (बुलेट) प्रतिकिलो रु ६०, खुर्सानी हरियो (माछे) प्रतिकिलो रु ३५, खुर्सानी हरियो (अकबरे) प्रतिकेजी रु ३५०, भेडे खुर्सानी प्रतिकिलो रु ६०, लसुन हरियो प्रतिकिलो रु १००, हरियो धनिया प्रतिकिलो रु ५०, लसुन सुकेको चाइनिज प्रतिकिलो रु ३००, लसुन सुकेको नेपाली प्रतिकिलो रु २००, छ्यापी सुकेको प्रतिकिलो रु २००, छ्यापी हरियो प्रतिकिलो रु १५०, ताजा माछा (रहु) प्रतिकिलो रु ३२०, ताजा माछा (बचुवा) प्रतिकिलो रु ३२०, ताजा माछा (छडी) प्रतिकिलो रु २४०, राजा च्याउ प्रतिकिलो रु ३०० र सिताके च्याउ प्रतिकिलो रु ८०० तोकेको छ । रासस",
      "link": "https://gorkhapatraonline.com/news/156199",
      "image": "https://gorkhapatraonline.com/storage/media/275292/conversions/adrhs-original-thumb.jpg"
    },
    {
      "slug": "156183",
      "title": "सिप मेलामा साढे तीन हजारको आवेदन",
      "timestamp": 1748044800000,
      "source": "gp",
      "content": "काठमाडौँ महानगरपालिकाले सञ्चालन गरेको दोस्रो चरणको सिप मेलामा तीन हजार पाँच सय जनाभन्दा बढीको आवेदन परेको जनाएको छ ।",
      "longContent": "गोरखापत्र समाचारदाता काठमाडौँ, जेठ १० गते । काठमाडौँ महानगरपालिकाले सञ्चालन गरेको दोस्रो चरणको सिप मेलामा तीन हजार पाँच सय जनाभन्दा बढीको आवेदन परेको जनाएको छ । महानगरपालिकाका अनुसार ३० दिनसम्म सञ्चालन हुने सिप मेलामा विभिन्न १० देशका ४२ पेसासँग सम्बन्धित तालिमका लागि तीन हजार ५७६ जनाको अनलाइन आवेदन परेको हो । दोस्रो चरणको सिप मेला गएको बुधबारदेखि सञ्चालन भएको हो । महानगरपालिकाका अनुसार महानगरले सिप मेलाका लागि आठ वटा पेसासँग सम्बन्धित तालिम थप गरेको छ । यसअघि आइसिटी क्षेत्रमा छानिएका पाँच वटा पेसामा थप गरेर १२ वटा बनाइएको छ । थपिएकामा साइबर सेक्युरिटी, मल्टिमिडिया, डट नेट, जाभा, पिएचपी र ग्राफिक्स डिजाइन रहेका महानगरपालिकाले जनाएको छ । यस क्षेत्रमा डिजिटल मार्केटिङ, ड्रोन, रोबोटिक्स, फाइबर अब्टिक्स टेक्निसियन, कृत्रिम बौद्धिकता (एआई) र यसको प्रयोग (एआइ एन्ड इट्स एप्लिकेसन) गरी पाँच विधाका तालिम गर्ने तयारी थियो । यस्तै ब्युटिसियन (सौन्दर्य) क्षेत्रमा विक्स (नक्कली कपाल बनाउने) पेसा थप भएको छ । यसमा सौन्दर्यकर्मी, मेकअप एन्ड हेयर, नेल टेक्निसियन, कपाल काट्ने (वार्वर) गरी चार पेसा राखिएका थिए ।महानगरपालिका अन्तर्गतको सिप मेला सञ्चालन समितिका संयोजक इन्जिनियर शैलेन्द्र झाका अनुसार यसअघि तयारी गरिएका १० क्षेत्रका ३४ पेसासँग सम्बन्धित तालिममा क्षेत्र थपिएका छैनन् ।   महानगरले सरकारी निकाय, गैरसरकारी सङ्घसंस्था, निजी क्षेत्र तथा दातृ निकायसँग सहकार्य गरेर निःशुल्क तालिम सञ्चालन गर्न लागेको हो ।",
      "link": "https://gorkhapatraonline.com/news/156183",
      "image": "https://gorkhapatraonline.com/storage/media/275275/conversions/Photo-11-original-thumb.jpg"
    },
    {
      "slug": "156182",
      "title": "रणनीतिक योजनासहित काम गर्न सुझाव",
      "timestamp": 1748044800000,
      "source": "gp",
      "content": "नेपाल चेम्बर अफ कमर्सले नवनियुक्त गभर्नर डा. विश्वनाथ पौडेललाई राष्ट्रिय प्राथमिकताका विषयमा रणनीतिक योजनासहित काम गर्न सुझाव दिएको छ ।",
      "longContent": "गोरखापत्र समाचारदाताकाठमाडौँ, जेठ १० गते । नेपाल चेम्बर अफ कमर्सले नवनियुक्त गभर्नर डा. विश्वनाथ पौडेललाई राष्ट्रिय प्राथमिकताका विषयमा रणनीतिक योजनासहित काम गर्न सुझाव दिएको छ । चेम्बरका कार्यवाहक अध्यक्ष दीपककुमार मल्होत्राको नेतृत्वमा शुक्रबार गएको टोलीले नवनियुक्त गभर्नर पौडेललाई भेटेर बधाई एवं शुभकामनासहित सुझाव दिएको हो । राष्ट्र बैङ्कको गभर्नर नियुक्तिले वित्तीय क्षेत्रमा दीर्घकालीन सुधार र स्थायित्व कायम गर्नेतर्फको एक महत्वपूर्ण कदमका रूपमा लिएको चेम्बरद्वारा जारी विज्ञप्तिमा उल्लेख छ । मुलुकको समग्र आर्थिक विकास, मुद्रास्फीति नियन्त्रण, विदेशी मुद्रा सञ्चिति सुदृढीकरण, वित्तीय पहुँचको विस्तार तथा वित्तीय समावेशिता जस्ता राष्ट्रिय प्राथमिकताका विषयमा रणनीतिक योजनासहित काम गर्न चेम्बरले गभर्नर डा. पौडेललाई सुझाव दिएको हो । चेम्बरका कार्यवाहक अध्यक्ष मल्होत्राले मुलुकको आर्थिक र वित्तीय प्रणालीलाई चलायमान बनाउन नवनियुक्त गभर्नर डा. पौडेलको भूमिका महत्वपूर्ण हुने बताउनुभयो । अर्थतन्त्र चलायमान गराउने चुनौती कायमै रहेको सन्र्दभमा आगामी बजेट र मौद्रिक नीतिबिचको तालमेलमार्फत अर्थतन्त्रलाई निकासा दिनुपर्ने मल्होत्राको भनाइ छ । राष्ट्र बैङ्कले डिजिटल वित्तीय प्रणालीको प्रवर्धन, सूक्ष्म, साना तथा मझौला उद्यमको वित्तीय पहुँचमा सुधार तथा समावेशी वित्तीय नीतिको विकासमा अग्रगामी भूमिका निर्वाह गर्ने अपेक्षा रहेको चेम्बरले उल्लेख गरेको छ ।",
      "link": "https://gorkhapatraonline.com/news/156182",
      "image": "https://gorkhapatraonline.com/storage/media/275274/conversions/chamber-pic-original-thumb.jpg"
    },
    {
      "slug": "156181",
      "title": "बजेटबारे योजना आयोगका उपाध्यक्ष र राष्ट्र बैङ्कका गभर्नरसँग परामर्श",
      "timestamp": 1748044800000,
      "source": "gp",
      "content": "उपप्रधानमन्त्री एवं अर्थमन्त्री विष्णुप्रसाद पौडेलले आर्थिक वर्ष २०८२/८३ को बजेटका सम्बन्धमा राष्ट्रिय योजना आयोगका उपाध्यक्ष र नेपाल राष्ट्र बैङ्कका गभर्नरसँग परामर्श गर्नुभएको छ ।",
      "longContent": "गोरखापत्र समाचारदाताकाठमाडौँ, जेठ १० गते । उपप्रधानमन्त्री एवं अर्थमन्त्री विष्णुप्रसाद पौडेलले आर्थिक वर्ष २०८२/८३ को बजेटका सम्बन्धमा राष्ट्रिय योजना आयोगका उपाध्यक्ष र नेपाल राष्ट्र बैङ्कका गभर्नरसँग परामर्श गर्नुभएको छ । अर्थ मन्त्रालयमा अर्थमन्त्री पौडेलले राष्ट्रिय योजना आयोगका उपाध्यक्ष प्राडा शिवराज अधिकारी र नेपाल राष्ट्र बैङ्कका गभर्नर डा. विश्वनाथ पौडेलसँग वित्तीय नीति, राजस्व परिचालन, पुँजीगत खर्च वृद्धि, आयोजना व्यवस्थापन, निजी क्षेत्रको लगानी प्रवर्धनलगायतका विषयमा परामर्श गरेको अर्थमन्त्रीको सचिवालयले जनाएको छ ।यसैबिच अर्थ मन्त्रालयले मन्त्रालय प्रवेशमा कडाइ गरेको छ । आगामी आव २०८२/८३ को बजेट निर्माणलाई ध्यान दिएर अर्थले मन्त्रालय प्रवेशमा कडाइ गरेको हो ।अर्थ मन्त्रालयले बजेट लेखनको कार्य थालेको छ । त्यस क्रममा बजेट निर्माणसम्बन्धी सबै पक्षसँग परामर्श तथा छलफल गर्ने र सुझाव लिने कार्य सम्पन्न भइसकेको छ । अहिले तयारीका कार्य जारी रहेको अर्थ मन्त्रालय प्रशासन महाशाखा प्रमुख थानप्रसाद पङ्गेनी विज्ञप्तिमा जनाउनुभएका छ । उहाँले बजेट तयारीलाई व्यवस्थित र योजनबद्ध रूपमा अघि बढाउन मन्त्रालय प्रवेशमा कडाइ गरेको स्पष्ट पार्नुभयो ।  आव २०८२/८३ को बजेट निर्माणसम्बन्धी परामर्श, छलफल र सुझावका लागि अर्थ मन्त्रालयले गत वैशाख महिनामा सबैलाई सहज पहुँचको व्यवस्था गरेको थियो । विभिन्न क्षेत्रहरूबाट प्राप्त सुझावलाई समेत ध्यानमा राखेर अर्थ मन्त्रालय बजेटको तयारीमा व्यस्त भएको हो । अर्थ मन्त्रालयका प्रवक्ता श्यामप्रसाद भण्डारीले मुलुकको आवश्यकता तथा जनअपेक्षा, उपलब्ध स्रोतसाधनको सीमा र प्राप्त सुझावलाई ध्यान दिएर बजेट निर्माणको काम अघि बढाइरहेको जानकारी दिनुभयो । उपप्रधानमन्त्री एवं अर्थमन्त्री विष्णुप्रसाद पौडेल र उहाँको टिम बजेट निर्माणमा केन्द्रित छ । अर्थ मन्त्रालयले बजेट निर्माणबारे मन्त्रालय, विभाग, राष्ट्रिय योजना आयोग, राजनीतिक दल, जनप्रतिनिधि तथा सम्बन्धित क्षेत्रका विज्ञसँग परामर्श गरेको थियो ।उपप्रधानमन्त्री एवं अर्थमन्त्री पौडेलले नेपाली कांग्रेसका सभापति शेरबहादुर देउवा, प्रमुख प्रतिपक्षी दलका नेकपा (माओवादी केन्द्र) का अध्यक्ष पुष्पकमल दाहाललगायतसँग परामर्श गर्नुभएको थियो । अर्थ मन्त्रालयले पूर्वअर्थमन्त्रीसँग समेत परामर्श गरेको थियो ।त्यसै गरी पूर्वअर्थ सचिव, अर्थविद्हरू, नेपाल उद्योग वाणिज्य महासङ्घ, नेपाल उद्योग परिसङ्घ, नेपाल चेम्बर अफ कमर्सलगायतका विषयतगत सङ्घ संस्थासँग छलफल गरेको थियो । विकास साझेदारसँग पनि छलफल भएको थियो ।",
      "link": "https://gorkhapatraonline.com/news/156181",
      "image": "https://gorkhapatraonline.com/storage/media/275272/conversions/Budjet-PHOTO-2025-05-23-19-02-31-original-thumb.jpg"
    },
    {
      "slug": "156180",
      "title": "पशु कल्याण ऐनको आवश्यकतामा जोड",
      "timestamp": 1748044800000,
      "source": "gp",
      "content": "कृषि तथा पशुपन्छी विकासमन्त्री रामनाथ अधिकारीले पशु कल्याण ऐन ल्याउन सरकारले काम गरिरहेको बताउनुभएको छ । त्यससम्बन्धी विधेयकको मसौदा कानुन मन्त्रालयमा रहेको छ ।",
      "longContent": "गोरखापत्र समाचारदाताललितपुर, जेठ १० गते । कृषि तथा पशुपन्छी विकासमन्त्री रामनाथ अधिकारीले पशु कल्याण ऐन ल्याउन सरकारले काम गरिरहेको बताउनुभएको छ । त्यससम्बन्धी विधेयकको मसौदा कानुन मन्त्रालयमा रहेको छ । मन्त्री अधिकारीले आगामी दुई महिनाभित्रमा ऐन ल्याउने गरी सरकारले काम गरेको बताउनुभयो । उहाँले सरोकारवालासँग छलफल गरेर दुई/तीन महिनाभित्र ऐन ल्याउने तयारी गरेको जानकारी दिनुभयो ।नेपाल फार्मस एडभाइजरी काउन्सिल र स्नेहाज केयरले आयोजना गरेको ‘नेपालमा पशु कल्याणको वर्तमान अवस्था तथा पशु कल्याणको आवश्यकता र महत्व’ विषयक अन्तर्क्रियामा उहाँले दुई महिनाभित्र ऐन जारी गरिने तयारी रहेको बताउनुभयो ।कृषि, सहकारी तथा प्राकृतिक स्रोत समिति सदस्य बिजुला रायमाझीले पशु कल्याण ऐनको आवश्यकता औँल्याउँदै अहिलेसम्म भएका कानुनको अक्षरशः कार्यान्वयन गर्न सके पनि समस्या धेरै समाधान हुने बताउनुभयो ।पशु कल्याणको विषय निकै महत्वपूर्ण रहेकाले सबै प्राणीको बाँच्ने अधिकारलाई सुनिश्चित गर्ने गरी समितिमा दफावार छलफल गरिने र त्यसमा आफूले भरपुर प्रयत्न गर्ने बताउनुभयो ।कृषि, सहकारी तथा प्राकृतिक स्रोत समितिकै सदस्य रञ्जिता श्रेष्ठले जनावरका लागि बोलिदिने कोही नभएकाले पशु कल्याण ऐन निर्माणमा आफूले सक्दो प्रयास गर्ने बताउनुभयो ।नेपाल फार्मर्स एडभाइजरी काउन्सिलका अध्यक्ष एवं पूर्वसचिव डा. योगेन्द्रकुमार कार्कीले नेपाल पशु कल्याणका क्षेत्रमा विश्वका अन्य देशभन्दा दुई सय वर्षपछाडि रहेको र छिमेकी भारतसमेत सन् १९६० मै पशु कल्याण ऐन जारी गरी सन् १९६२ मा शक्तिशाली पशु कल्याण बोर्ड नै स्थापना भएको जानकारी दिंदै नेपालले पनि त्यसबाट धेरै सिक्नुपर्ने बताउनुभयो ।  ललितपुर महानगरपालिकाका नगरप्रमुख चिरिबाबु महर्जनले सङ्घीय पशु कल्याण ऐन जारी भएपछिको लगत्तैको हिउँदे वा बर्खे अधिवेशनबाट महानगरले पशु कल्याण ऐन जारी गर्ने प्रतिबद्धता व्यक्त गर्नुभयो । वरिष्ठ अधिवक्ता पदमबहादुर श्रेष्ठ, स्नेहाज केयरका अध्यक्ष स्नेहा श्रेष्ठलगायतले बोल्नुभएको थियो ।",
      "link": "https://gorkhapatraonline.com/news/156180",
      "image": "https://gorkhapatraonline.com/storage/media/275271/conversions/Ramnath-adhikari-final--original-thumb.jpg"
    },
    {
      "slug": "156179",
      "title": "आर्थिक सुधारको कार्ययोजना सार्वजनिक",
      "timestamp": 1748044800000,
      "source": "gp",
      "content": "सरकारले निरन्तर तथा छ महिनादेखि तीन वर्षसम्म सक्ने गरी ४०८ बुँदे आर्थिक सुधार कार्यान्वयन कार्ययोजना स्वीकृत गरेको छ ।",
      "longContent": "गोरखापत्र समाचारदाताकाठमाडौँ, जेठ १० गते । सरकारले निरन्तर तथा छ महिनादेखि तीन वर्षसम्म सक्ने गरी ४०८ बुँदे आर्थिक सुधार कार्यान्वयन कार्ययोजना स्वीकृत गरेको छ । पूर्वसचिव रामेश्वर खनाल संयोजकत्वको उच्चस्तरीय आर्थिक सुधार सुझाव आयोगको प्रतिवेदन कार्यान्वयन गर्न सरकारले आर्थिक सुधार कार्यान्वयन कार्ययोजना तयार पारेको हो । बुधबार बसेको मन्त्री परिषद्को बैठकले उच्चस्तरीय आर्थिक सुधार सुझाव आयोग, २०८१ को सुझाव कार्यान्वयनका लागि तयार गरिएको आर्थिक सुधार कार्यान्वयन कार्ययोजना स्वीकृत गरेको थियो । प्रधानमन्त्री तथा मन्त्रीपरिषद्को कार्यालयका सचिव चुडामणि पौडेल संयोजक रहेका तीन सदस्यीय समितिले खनाल आयोगको सुझावलाई कार्यान्वयन गर्न कार्ययोजना तयार पारेको थियो । उक्त कार्ययोजनालाई अर्थ मन्त्रालयले शुक्रबार सार्वजनिक गरेको हो ।आयोगले दिएको सुझाव कार्यान्वयन गर्न तत्कालीन, छमहिने, एकबर्से, दुई वर्ष र तीन वर्षसम्मको कार्ययोजना तयार गरिएको छ । कार्ययोजनाले मौद्रिक नीति, वित्तीय अनुशासन, सार्वजनिक संस्थान, कानुनी सुधार र क्षेत्रगत विकासलाई समेटेको छ ।नेपाल राष्ट्र बैङ्कले ब्याजदर स्थिर राख्न र तरलता व्यवस्थापन गर्ने, चार–आठ महिनाको आयात धान्ने विदेशी विनिमय सञ्चिति कायम गर्ने कार्ययोजनामा उल्लेख छ । सरकारी खर्च र करमा कटौती, कालोबजारी नियन्त्रण सहज आपूर्ति सुनिश्चित गरिने छ । यस्तै कार्ययोजना अनुसार १४ पुराना ऐन खारेज गरी नयाँ नियमनकारी ऐन ल्याइने, हेटौँडा र उदयपुर सिमेन्ट उद्योगको निजीकरण र जनकपुर चुरोट कारखाना खारेज गरिने छ । राष्ट्रिय अनुसन्धान परिषद् स्थापना र तथ्याङ्क कार्यालयको क्षमता वृद्धि कार्ययोजनामा उल्लेख छ । कार्ययोजनामा आर्थिक सुधारका काम, सहजीकरण गर्ने निकाय, समयसीमा र उपलब्धि निर्धारण गरिएको छ ।  कार्ययोजना अनुसार १४ वटा कानुन खारेज गर्ने सुझावलाई दुई वर्षभित्र कार्यान्वयन गरिने भएको छ । यसका लागि सम्बन्धित मन्त्रालयले तयारी गर्नुपर्ने भएका कारण उक्त कार्यायोजना लागु गर्ने समयसीमा तय गरिएको छ ।यस्तै कम्तीमा तीन महिनाका लागि पुग्ने पेट्रोलियम पदार्थको भण्डारण गर्ने कार्ययोजना तीन वर्षभित्र पूरा गरिने उल्लेख छ ।वृद्धभत्ता पाउने उमेर ६८ वर्षबाट बढाएर ७० वर्ष पुर्‍याउन र भत्ता पाउन राष्ट्रिय परिचयपत्र अनिवार्य गर्ने कार्ययोजना छ । सरकारले गत कात्तिकमा बनाएको उच्चस्तरीय आर्थिक सुधार आयोगले वैशाखमा उपप्रधानमन्त्री तथा अर्थमन्त्री विष्णु पौडेललाई अन्तिम प्रतिवेदन बुझाएको थियो । सो प्रतिवेदनलाई कार्यान्वयन गर्दै जाने निर्णय गरेको सरकारले आफ्नो वार्षिक नीति तथा कार्यक्रममा सुझाव कार्यान्वयनको विषय समेटेको थियो । प्रधानमन्त्री कार्यालयले सो कार्ययोजनालाई सम्बन्धित मन्त्रालयले आफूमातहतका सम्बन्धित विभागमार्फत कार्यान्वयन गर्ने व्यवस्था मिलाउन निर्देशनसमेत दिएको छ । त्यस्तै अनुगमन तथा निर्देशनको जिम्मेवारी पाएकालाई समेत त्यही अनुसार समन्वय, सहजीकरण र सहयोग गर्नसमेत निर्देशन दिइएको छ ।विभिन्न मन्त्रालय, राष्ट्र बैङ्क, धितोपत्र बोर्ड, नेपाल पर्यटन बोर्ड, नपाल दूरसञ्चार प्राधिकरण, विश्वविद्यालयसहितलाई जिम्मेवार निकाय तोकिएको छ ।  मन्त्रीपरिषद्ले वैशाख २ मा कार्ययोजना बनाउन समिति गठन गरेको थियो । समितिमा प्रधानमन्त्री तथा मन्त्रीपरिषद् कार्यालयका सचिव चूडामणि पौडेलको नेतृत्वमा गोविन्दबहादुर कार्की, कृष्णबहादुर राउत र रावस्वसचिव दिनेशकुमार घिमिरे सदस्य रहेको समितिले कार्ययोजना बनाएको थियो ।",
      "link": "https://gorkhapatraonline.com/news/156179",
      "image": "https://gorkhapatraonline.com/storage/media/275270/conversions/2233-original-thumb.jpg"
    },
    {
      "slug": "156176",
      "title": "जुम्ली मार्सीको नयाँ जात, स्वाद उस्तै",
      "timestamp": 1748044800000,
      "source": "gp",
      "content": "जुम्लामा उत्पादन हुने रैथाने जुम्ली मार्सीको नयाँ जात विकास गरिएको छ । कृषि अनुसन्धान केन्द्र विजयनगर जुम्लाले रैथाने मार्सी धानको अनुसन्धान गरेर नयाँ जातको धानको बिउ उत्पादन गरी किसानका बिचमा लैजान सुरु गरेको छ ।",
      "longContent": "जुम्ला, जेठ १० गते । जुम्लामा उत्पादन हुने रैथाने जुम्ली मार्सीको नयाँ जात विकास गरिएको छ । कृषि अनुसन्धान केन्द्र विजयनगर जुम्लाले रैथाने मार्सी धानको अनुसन्धान गरेर नयाँ जातको धानको बिउ उत्पादन गरी किसानका बिचमा लैजान सुरु गरेको छ ।झन्डै दुई दशकदेखि मार्सी धानमा देखिएको ब्लास्कट रोगले किसानलाई हैरानी दिइरह्यो । मार्सीमा रोग लाग्ने भएकाले धान सखाप हुने र भने अनुसारको उत्पादन नहुने भएपछि यसको उत्पादनमा ह्रास हुने समस्या भइरहेको थियो ।निकै पोसिलो र मिठो स्वाद हुने भएकाले बजारको माग धेरै भए पनि रोगले उत्पादन वृद्धि गर्न धान मरुवा रोग (राइस ब्लास्ट) रोग लागेर किसानलाई हैरान बनाइरहेको समयमा मार्सी धानको नयाँ जातको विकास गरिएको हो । रैथाने मार्सी धानलाई जोगाइराख्ने, रोग नलाग्ने र उत्पादन बढाउने उद्देश्यले नयाँ जातको विकास गरिएको हो । कृषि अनुसन्धान केन्द्र विजयनगरका अनुसार इन्हान्स्ड जुम्ली मार्सी–१८, इन्हान्स्ड जुम्ली मार्सी–२० र इन्हान्स्ड जुम्ली मार्सी–२२ को रैथाने जुम्ली मार्सीको नयाँ धानको जात विकास गरिएको छ । कृषि अनुसन्धान केन्द्र जुम्लाका प्रमुख वैज्ञानिक डा. नवराज आचार्यले नयाँ विकास गरिएको पुरानो रैथाने मार्सी धानसँग कुनै प्रकारको फरक र कमी नभएको बताउनुभयो । उहाँका अनुसार झन्डै सात/आठ वर्षअगाडि अनुसन्धान सुरु गरिए पनि झन्डै डेढ वर्षअगाडि सफलता प्राप्त भएको हो । कार्यालयका अनुसार यो अनुसन्धानका लागि वैज्ञानिकले ‘मास मार्कर एसिस्टेड सेलेक्सन’ विधिको प्रयोग गरिएको हो । किसानलाई वितरण सुरु  कृषि अनुसन्धान केन्द्र प्रमुख वैज्ञानिक डा. आचार्यका अनुसार यस वर्ष जुम्ली मार्सी १८ को १० केजी, जुम्ली मार्सी २० को १० केजी र जुम्ली मार्सी २२ को २० केजी बिउ किसानलाई वितरण गरिएको छ । मार्सी धानको नयाँ जातको विकास हुनेबित्तिकै अघिल्लो वर्ष केही किसानलाई बिक्रीवितरण गरिएको जानकारी उहाँले दिनुभयो ।गुठीचौर गाउँपालिका–५ का किसान पनिमल सार्कीले मार्सी धानको नयाँ जातको विकास हुनेबित्तिकै आफूले एक केजी धानको बिउ लिएर घरमा ब्याड बनाई धान उत्पादन गरेको जानकारी दिनुभयो । उहाँले एक केजी धानबाट उत्पादन गरेको ४९ केजी उत्पादन भएको र त्यसमध्ये ३९ केजी यस वर्ष जिल्ला कृषि विकास कार्यालयलाई बिउका लागि उपलब्ध गराएको बताउनुभयो ।  उहाँका अनुसार नयाँ विकास गरिएको जातको स्वाद पहिलेको भन्दा कुनै फरक छैन । कृषि विकास कार्यालयले कृषि विकास कार्यालयले अनुसन्धान गरी नयाँ धान विकास गरेको धानको जिल्लाका चार वटा समूहमा बेर्नाका लागि उपलब्ध गराएको छ । अहिले जुम्लामा धान २०८ हेक्टरमा उत्पादन गरिन्छ । चालु आर्थिक वर्ष २०८१/८२ मा पाँच हजार ९८७ मेट्रिक टन धान जुम्लामा उत्पादन भएको कार्यालयले जनाएको छ । उत्पादन दोब्बर हुने दाबीवैज्ञानिकका अनुसार नयाँ विकास गरिएको मार्सी धानको दोब्बर उत्पादन हुने दाबी गरिएको छ । डा. आचार्यका अनुसार जुम्लामा रैथाने रूपमा रहेको मार्सी धानको प्रतिहेक्टर २.५ मेट्रिक टन उत्पादन हुँदै आएको छ । अहिले नयाँ अनुसन्धान गरिएको जातबाट प्रतिहेक्टर साढे चारदेखि पाँच मेट्रिक टन उत्पादन हुने छ । यसका साथै यसमा धान मरुवा ब्लास्ट रोग लाग्ने छैन । यसले गर्दा एकातिर उत्पादन बढी हुने अर्कोतिर रोग नलागेर उत्पादन भइरहने उहाँले बताउनुभयो । धानमा रोग लाग्ने भएकाले किसानले केही समय भारत तथा विभिन्न स्थानमा औषधी ल्याएर पनि प्रयोग गर्न बाध्य भएका थिए अब यो जातमा रोग नलाग्ने भएको वैज्ञानिक बताउँछन् ।",
      "link": "https://gorkhapatraonline.com/news/156176",
      "image": "https://gorkhapatraonline.com/storage/media/275266/conversions/Jumal-Marsi-dhan-Research-Photo-Netra-Shahi-original-thumb.jpg"
    },
    {
      "slug": "156136",
      "title": "बजेट निर्माणलाई ध्यानमा राख्दै अर्थ मन्त्रालय प्रवेशमा कडाइ",
      "timestamp": 1747958400000,
      "source": "gp",
      "content": "अर्थ मन्त्रालयका प्रशासन महाशाखा प्रमुख थानप्रसाद पंगेनीका अनुसार बजेट निर्माणसम्बन्धी सबै पक्षसँग परामर्श तथा छलफल गर्ने र सुझाव लिने कार्य सम्पन्न भइसकेका छन्। अहिले बजेट तयारीको कार्य जारी रहेको उहाँको भनाइ छ।",
      "longContent": "काठमाडौँ, जेठ ९ गते। अर्थ मन्त्रालयले बजेट निर्माणलाई ध्यान दिएर मन्त्रालय प्रवेशमा कडाइ गरेको छ। अर्थ मन्त्रालयका प्रशासन महाशाखा प्रमुख थानप्रसाद पंगेनीका अनुसार बजेट निर्माणसम्बन्धी सबै पक्षसँग परामर्श तथा छलफल गर्ने र सुझाव लिने कार्य सम्पन्न भइसकेका छन्। अहिले बजेट तयारीको कार्य जारी रहेको उहाँको भनाइ छ। उहाँले भन्नुभयो, “बजेट निर्माणसम्बन्धी सबैपक्षसँग परामर्श तथा छलफल गर्ने र सुझाव लिने कार्य सम्पन्न भइसकेका छन्। अहिले तयारीका कार्यहरु जारी छन्। बजेट तयारीलाई व्यवस्थित र योजनबद्धरुपमा अघि बढाउन मन्त्रालय प्रवेशमा कडाइ गरेका हौं।”उहाँका अनुसार आर्थिक वर्ष २०८२/८३ को बजेट निर्माणसम्बन्धी परामर्श, छलफल र सुझावका लागि अर्थ मन्त्रालयले गत वैशाख महिनामा सबैलाई सहज पहुँचको व्यवस्था गरेको थियो।यही जेठ १५ गते संघीय संसदको बैठकमा उपप्रधानमन्त्री एवं अर्थमन्त्री विष्णुप्रसाद पौडेलले आर्थिक वर्ष २०८२र ८३ को बजेट वक्तव्य प्रस्तुत गर्नुहुनेछ।",
      "link": "https://gorkhapatraonline.com/news/156136",
      "image": "https://gorkhapatraonline.com/storage/media/275223/conversions/Ministry-of-finance-original-thumb.jpg"
    },
    {
      "slug": "156112",
      "title": "आर्थिक सुधार प्रतिवेदन कार्यान्वयन गर्न ४०८ बुँदे कार्ययोजना",
      "timestamp": 1747958400000,
      "source": "gp",
      "content": "सरकारले रामेश्वर खनाल नेतृत्वको उच्चस्तरीय आर्थिक सुधार आयोगको प्रतिवेदन तीन वर्षभित्र कार्यान्वयनमा लैजाने गरी ४०८ बुँदे कार्ययोजना बनाएको छ ।",
      "longContent": "काठमाडौँ, जेठ ९ गते । सरकारले रामेश्वर खनाल नेतृत्वको उच्चस्तरीय आर्थिक सुधार आयोगको प्रतिवेदन तीन वर्षभित्र कार्यान्वयनमा लैजाने गरी ४०८ बुँदे कार्ययोजना बनाएको छ ।कार्ययोजनामा तीन वर्ष भित्रै उक्त प्रतिवेदन कार्यान्वयनमा लगिने उल्लेख छ । कार्ययोजनामा आयोगले तयार गरेका विषयहरु कार्यान्वयन गर्नका लागि निकाय समेत तोकिएको छ । जसअनुसार विदेशी विनिमय सञ्चितिले वस्तु तथा सेवाको आयात धान्नसक्ने अवधि पाँचदेखि सात महिनासम्म कायम गर्न नेपाल राष्ट्र बैंक तोकिएको छ । उक्त काम राष्ट्र बैंकले गरेपछि विदेशी विनिमय सञ्चितिले पाँचदेखि सात महिनाको वस्तु तथा सेवा आयात धान्नसक्ने गरी राखिएको हुने कार्ययोजनामा राखिएको छ ।राष्ट्र बैंकले नै ब्याजदरका सन्दर्भमा उत्पादनमूलक र निर्यातमुखी क्षेत्रमा प्रवाह हुने कर्जालाई स्थिर ब्याजदरमा प्राप्त हुने व्यवस्था गर्नुपर्नेछ । यसको सहजीकरण भने अर्थ मन्त्रालयले गर्नुपर्नेछ । त्यसबाट उत्पादनमूलक निर्यातमुखी क्षेत्रमा स्थिर ब्याजदरमा कर्जा प्रवाह भएको हुनेछ ।उत्पादनमूलक उद्योग र निर्यातलाई प्रवर्धन गर्न त्यस क्षेत्रमा जाने कर्जा र स्थिर आय भएका व्यक्तिहरूले लिने पहिलो घरकर्जा निश्चित अवधिसम्म स्थिर ब्याजदरमा उपलब्ध हुने व्यवस्था राष्ट्र बैंकले गर्नुपर्नेछ, जसबाट निश्चित अवधिसम्म ब्याजदर स्थिर भएको हुने एक वर्षभित्र कर्जा र निक्षेपको ब्याजदर अन्तर कम भएको हुने आशा गरिएको छ ।बैंकिङ्ग प्रणालीको सञ्चालन लागत कम गर्न, क्षमता अभिवृद्धि गर्न र वित्तीय स्थायित्व कायम गर्न कर्जा र निक्षेपको ब्याजदर अन्तर कम गर्दै लैजाने काम नेपाल राष्ट्र बैंकले गर्नुपर्ने छ ।  त्यस्तै, निक्षेपको वास्तविक ब्याजदर धनात्मक र कर्जाको ब्याजदर एकल उच्च अङ्क वा न्युन दोहोरो अङ्कमा मात्र रहने गरी ब्याजदर नीति एक वर्ष भित्र राष्ट्र बैंकले अबलम्बन गर्नुपर्नेछ । अर्थतन्त्रमा ब्याजदर उतारचढावलाई सम्बोधन गर्न ऋणपत्र बजारको विकास नेपाल राष्ट्र बैकले गर्ने कार्ययोजनामा उल्लेख छ ।   कम ब्याजदरमा सहजै वित्तीय स्रोत उपलब्ध गराउन वैकल्पिक वित्तको व्यवस्था गर्ने काम एकै वर्ष भित्र अर्थमन्त्रालयले गर्नुपर्ने कार्ययोजनामा उल्लेख छ । यसको अनुगमन प्रधानमन्त्री तथा मन्त्रीपरिषद्बाट हुने कार्ययोजनामा उल्लेख छ । उक्त अवधिमा अर्थ मन्त्रालयले गरेको सो कार्यबाट वैकल्पिक वित्त परिचालन भएको हुने उल्लेख छ ।त्यस्तै, अर्थ मन्त्रालयले सरकारी खर्च कटौती तथा अप्रत्यक्ष करका दरहरूमा कमी ल्याउने उल्लेख छ । जसबाट सरकारी खर्च कटौती तथा अप्रत्यक्ष करका दरहरूमा कमी आएको हुने आशा गरिएको छ ।कार्ययोजनमा सम्बन्धित मन्त्रालयहरुले उत्पादन र व्यवसायिक लागत घटाउने उपाय अवलम्बन गर्ने उल्लेख छ । जसबाट उत्पादन तथा व्यावसायिक लागत घटेको हुने उल्लेख छ ।जसबाट कालोबजारी नियन्त्रण भई वस्तु तथा सेवाको आपूर्ति सुनिश्चित भएको हुने लक्ष्य लिइएको छ ।मन्त्रिपरिषद्को गत वैशाख २ को निर्णयबमोजिम प्रधानमन्त्री तथा मन्त्रिपरिषद्को कार्यालयका सचिवको संयोकत्वमा अर्थ मन्त्रालयका राजस्व सचिव र उद्योग, वाणिज्य तथा आपूर्ति मन्त्रालयका सचिव (उद्योग) सदस्य रहने गरी समिति गठन भएको थियो । उक्त समितिलाई पूर्वसचिव रामेश्वरप्रसाद खनालको अध्यक्षतामा गठित उच्चस्तरीय आर्थिक सुधार सुझाव आयोग, २०८१ को प्रतिवेदनले दिएका सुझावहरू कार्यान्वयनका लागि कार्ययोना तयार गर्ने जिम्मेवारी दिइएको थियो । सोही समितिले तयार पारेको कार्ययोजनालाई मन्त्रिपरिषद्ले स्वीकृत गरेको थियो ।",
      "link": "https://gorkhapatraonline.com/news/156112",
      "image": "https://gorkhapatraonline.com/storage/media/275186/conversions/Untitled-1-original-thumb.jpg"
    },
    {
      "slug": "156099",
      "title": "सुनको मूल्य तोलामा एक हजार एक सयले घट्यो",
      "timestamp": 1747958400000,
      "source": "gp",
      "content": "अन्तरराष्ट्रिय बजारमा सुनको मूल्यमा सामान्य गिरावट भएको छ । त्यसको प्रभाव स्थानीय बजारमा पनि परेको छ  बिहीबारको तुलनामा आज एक तोला सुनको मूल्य रु एक हजार १०० ले घटेको हो । चाँदी पनि तोलामा रु २० ले घटेको छ ।",
      "longContent": "काठमाडौँ, जेठ ९ गते ।  अन्तरराष्ट्रिय बजारमा सुनको मूल्यमा सामान्य गिरावट भएको छ । त्यसको प्रभाव स्थानीय बजारमा पनि परेको छ  बिहीबारको तुलनामा आज एक तोला सुनको मूल्य रु एक हजार १०० ले घटेको हो । चाँदी पनि तोलामा रु २० ले घटेको छ । नेपाल सुनचाँदी व्यवसायी महासङ्घका अनुसार आज एक तोला सुनको मूल्य रु एक लाख ९० हजार ४०० कायम भएको छ भने त्यति नै परिमाणको चाँदी रु दुई हजार पाँचमा कारोबार भइरहेको छ । \tअन्तरराष्ट्रिय बजारमा आज प्रतिऔँस सुन तीन हजार ३३० डलरमा कारोबार भइरहेको अन्तरराष्ट्रिय सञ्चारमाध्यमहरूले जनाएका छन् । रासस",
      "link": "https://gorkhapatraonline.com/news/156099",
      "image": "https://gorkhapatraonline.com/storage/media/275172/conversions/_gold-original-thumb.jpg"
    },
    {
      "slug": "156088",
      "title": "आजको लागि विदेशी मुद्राको विनिमयदर",
      "timestamp": 1747958400000,
      "source": "gp",
      "content": "नेपाल राष्ट्र बैंकले आजका लागि विदेशी मुद्राको विनिमयदर निर्धारण गरेको छ । राष्ट्र बैंकका अनुसार अमेरिकी डलर एकको खरिददर १३७ रुपैयाँ ३१ पैसा र बिक्रीदर १३७ रुपैयाँ ९१ पैसा कायम भएको छ ।",
      "longContent": "काठमाडौँ, जेठ ९  गते ।  नेपाल राष्ट्र बैंकले आजका लागि विदेशी मुद्राको विनिमयदर निर्धारण गरेको छ । राष्ट्र बैंकका अनुसार अमेरिकी डलर एकको खरिददर १३७ रुपैयाँ ३१ पैसा र बिक्रीदर १३७ रुपैयाँ ९१ पैसा कायम भएको छ ।युरोपियन युरो एकको खरिददर १५५ रुपैयाँ २८ पैसा र बिक्रीदर १५५ रुपैयाँ ९६ पैसा, युके पाउण्ड स्ट्रलिङ एकको खरिददर १८४ रुपैयाँ २५ पैसा र बिक्रीदर १८५ रुपैयाँ ०५ पैसा, स्वीस फ्रयाङ्क एकको खरिददर १६६ रुपैयाँ १६ पैसा र बिक्रीदर १६६ रुपैयाँ ८९ पैसा कायम गरिएको छ ।अष्ट्रेलियन डलर एकको खरिददर ८८ रुपैयाँ २६ पैसा र बिक्रीदर ८८ रुपैयाँ ६४ पैसा, क्यानेडियन डलर एकको खरिददर ९९ रुपैयाँ ०५ पैसा र बिक्रीदर ९९ रुपैयाँ ४८ पैसा, सिङ्गापुर डलर एकको खरिददर १०६ रुपैयाँ ३५ पैसा र बिक्रीदर १०६ रुपैयाँ ८२ पैसा निर्धारण गरिएको छ । जापानी येन १० को खरिददर नौ रुपैयाँ ५६ पैसा र बिक्रीदर नौ रुपैयाँ ६० पैसा, चिनियाँ युआन एकको खरिददर १९ रुपैयाँ ०६ पैसा र बिक्रीदर १९ रुपैयाँ १४ पैसा, साउदी अरेबियन रियाल एकको खरिददर ३६ रुपैयाँ ६१ पैसा र बिक्रीदर ३६ रुपैयाँ ७७ पैसा, कतारी रियाल एकको खरिददर ३७ रुपैयाँ ६८ पैसा र बिक्रीदर ३७ रुपैयाँ ८४ पैसा कायम भएको छ । केन्द्रीय बैंकका अनुसार थाइ भाट एकको खरिददर चार रुपैयाँ १८ पैसा र बिक्रीदर चार रुपैयाँ २० पैसा, युएई दिराम एकको खरिददर ३७ रुपैयाँ ३८ पैसा र बिक्रीदर ३७ रुपैयाँ ५५ पैसा, मलेसियन रिङ्गेट एकको खरिददर ३२ रुपैयाँ १२ पैसा र बिक्रीदर ३२ रुपैयाँ २६ पैसा, साउथ कोरियन वन १०० को खरिददर नौ रुपैयाँ ९४ पैसा र बिक्रीदर नौ रुपैयाँ ९८ पैसा, स्वीडिस क्रोनर एकको खरिददर १४ रुपैयाँ ३१ पैसा र बिक्रीदर १४ रुपैयाँ ३७ पैसा र डेनिस क्रोनर एकको खरिददर २० रुपैयाँ ८२ पैसा र बिक्रीदर २० रुपैयाँ  ९१ पैसा तोकिएको छ । राष्ट्र बैंकले हङकङ डलर एकको खरिददर १७ रुपैयाँ ५५ पैसा र बिक्रीदर १७ रुपैयाँ ६२ पैसा, कुवेती दिनार एकको खरिददर ४४७ रुपैयाँ ४५ पैसा र बिक्रीदर ४४९ रुपैयाँ ४१ पैसा, बहराइन दिनार एकको खरिददर ३६४ रुपैयाँ १९ पैसा र बिक्रीदर ३६५ रुपैयाँ ७८ पैसा, ओमनी रियाल एकको खरिददर ३५६ रुपैयाँ ६७ पैसा र बिक्रीदर ३५८ रुपैयाँ २३ पैसा रहेको छ । भारतीय रुपैयाँ एक सयको खरिददर १६० रुपैयाँ र बिक्रीदर १६० रुपैयाँ १५ पैसा तोकेको छ । राष्ट्र बैंकले यो विनिमयदरलाई आवश्यकतानुसार जुनसुकै समयमा पनि संशोधन गर्न सकिने जनाएको छ । वाणिज्य बैंकले तोक्ने विनिमयदर भने फरक हुनसक्ने र अद्यावधिक विनिमयदर केन्द्रीय बैंकको वेबसाइटमा उपलब्ध हुने जनाइएको छ ।रासस",
      "link": "https://gorkhapatraonline.com/news/156088",
      "image": "https://gorkhapatraonline.com/storage/media/275151/conversions/money-exchange-original-thumb.jpg"
    },
    {
      "slug": "156086",
      "title": "यस्तो छ आज सागसब्जी र फलफूलको अधिकतम थोक मूल्य",
      "timestamp": 1747958400000,
      "source": "gp",
      "content": "कालीमाटी फलफूल तथा तरकारी बजार विकास समितिले आजका लागि कृषिउपजको थोक मूल्य निर्धारण गरेको छ । समितिका अनुसार तरकारी र फलफूलको अधिकतम थोक मूल्य निर्धारण गरिएको हो ।",
      "longContent": "काठमाडौँ,   जेठ ९ गते ।   कालीमाटी फलफूल तथा तरकारी बजार विकास समितिले आजका लागि कृषिउपजको थोक मूल्य निर्धारण गरेको छ । समितिका अनुसार तरकारी र फलफूलको अधिकतम थोक मूल्य निर्धारण गरिएको हो । गोलभेँडा ठूलो (नेपाली) प्रतिकिलो रु ४०, गोलभेँडा ठूलो (भारतीय) प्रतिकिलो रु ४०, गोलभेँडा सानो (लोकल) प्रतिकिलो रु ५०, गोलभेँडा सानो (टनेल) प्रतिकिलो रु ६०, गोलभेँडा सानो (भारतीय) प्रतिकिलो रु ५०, आलु रातो प्रतिकिलो रु ४०, आलु रातो (भारतीय) प्रतिकिलो रु ३८, आलु रातो (मुडे) प्रतिकिलो रु ४०, प्याज सुकेको (भारतीय) प्रतिकिलो रु ३८, गाजर (लोकल) प्रतिकिलो रु ३०, गाजर (तराई) प्रतिकिलो रु ३०, बन्दा (लोकल) प्रतिकिलो रु १२, काउली (स्थानीय) प्रतिकिलो रु २०, मूला रातो प्रतिकिलो रु ३०, मूला सेतो (लोकल) प्रतिकिलो रु १५, सेतो मूला (हाइब्रिड) प्रतिकिलो रु ३०, भन्टा लाम्चो प्रतिकिलो रु २५, भन्टा डल्लो प्रतिकिलो रु ३०, तने बोडीको मूल्य प्रतिकिलो रु ७०, मकै बोडी मूल्य प्रतिकिलो रु ५० कायम गरिएको छ ।\tयसैगरी, मटरकोसा प्रतिकिलो रु ९०, घिउ सिमी (लोकल) प्रतिकिलो रु ४०, घिउ सिमी (हाइब्रिड) प्रतिकिलो रु ४०, राजमा मूल्य प्रतिकिलो रु १००, भटमास कोसा प्रतिकिलो रु १००, तितो करेला प्रतिकिलो रु ४०, लौका प्रतिकिलो रु २०, परबर (लोकल) प्रतिकिलो रु ६०, परबर (तराई) प्रतिकिलो रु ६०, चिचिण्डो प्रतिकिलो रु ३५, घिरौला प्रतिकिलो रु ४०, झिगुनी प्रतिकिलो रु ६०, फर्सी हरियो (लाम्चो) प्रतिकिलो रु ३५, हरियो फर्सी (डल्लो) प्रतिकिलो रु २०, भिण्डी प्रतिकिलो रु ३० कायम गरिएको छ । यस्तै, सखरखण्ड प्रतिकिलो ६०, पिँडालु प्रतिकिलो रु १२०, रायो साग प्रतिकिलो रु ५०, पालुङ्गो साग प्रतिकिलो ६०, चमसुरको साग रु ८०, तोरीको साग प्रतिकिलो रु ३०, मेथीको साग प्रतिकिलो रु १००, प्याज हरियो प्रतिकिलो रु ५०, च्याउ (कन्य) प्रतिकिलो रु १६०, च्याउ (डल्ले) प्रतिकिलो रु ३००, कुरिलो प्रतिकिलो रु ७००, निगुरो प्रतिकिलो रु २५ निर्धारण गरिएको छ ।ब्रोकाउली प्रतिकिलो रु ७०, चुकुन्दर प्रतिकिलो रु ७०, सजीवन प्रतिकिलो रु ९०, जिरीको साग प्रतिकिलो रु ९०, ग्याठकोभी प्रतिकेजी रु ६०, सेलरी प्रतिकिलो रु १८०, पार्सले प्रतिकिलो रु ४००, सौफको साग प्रतिकिलो रु १००, पुदिना प्रतिकिलो रु १७०, गान्टे मूला प्रतिकिलो रु ४०, इमली प्रतिकिलो रु १८०, तामा प्रतिकिलो रु १००, तोफु प्रतिकिलो रु १४० र गुन्द्रुक प्रतिकिलो रु ३५० तोकेकोे छ ।समितिले स्याउ (झोले) प्रतिकिलो रु २५०, स्याउ (फूजी) प्रतिकिलो रु ३००, केरा (दर्जन) रु १५०, कागती प्रतिकिलो रु २४०, अनार प्रतिकिलो रु ३५०, अङ्गुर (हरियो) प्रतिकिलो रु २००, अङ्गुर (कालो) प्रतिकिलो रु ३५०, तरबुजा (हरियो) प्रतिकिलो रु ४०, मौसम प्रतिकिलो रु २००, जुनार प्रतिकिलो रु २००, भुइँकटहर प्रतिगोटा रु २००, काँक्रो (लोकल) प्रतिकिलो रु ४०, काँक्रो (हाइब्रिड) प्रतिकिलो रु २०, रुख कटहर प्रतिकिलो रु ७०, नास्पाती (चाइनिज) प्रतिकिलो रु २५०, मेवा (भारतीय) प्रतिकिलो रु १००, लिची (लोकल) प्रतिकिलो रु २००, आभोकाडो प्रतिकिलो रु ७५० निर्धारण गरिएको छ ।यसैगरी, अदुवा प्रतिकिलो रु १२०, खुर्सानी सुकेको प्रतिकिलो रु ४००, खुर्सानी हरियो प्रतिकिलो रु ७०, खुर्सानी हरियो (बुलेट) प्रतिकिलो रु ७०, खुर्सानी हरियो (माछे) प्रतिकिलो रु ३५, खुर्सानी हरियो (अकबरे) प्रतिकेजी रु ३५०, भेडे खुर्सानी प्रतिकिलो रु ५५, लसुन हरियो प्रतिकिलो रु १००, हरियो धनिया प्रतिकिलो रु ५०, लसुन सुकेको चाइनिज प्रतिकिलो रु ३००, लसुन सुकेको नेपाली प्रतिकिलो रु २००, छ्यापी सुकेको प्रतिकिलो रु २००, छ्यापी हरियो प्रतिकिलो रु १५०, ताजा माछा (रहु) प्रतिकिलो रु ३२०, ताजा माछा (बचुवा) प्रतिकिलो रु ३२०, ताजा माछा (छडी) प्रतिकिलो रु २४०, राजा च्याउ प्रतिकिलो रु ३०० र सिताके च्याउ प्रतिकिलो रु ८०० तोकेको छ । रासस",
      "link": "https://gorkhapatraonline.com/news/156086",
      "image": "https://gorkhapatraonline.com/storage/media/275149/conversions/adrhs-original-thumb.jpg"
    },
    {
      "slug": "156301",
      "title": "लाइसेन्स छपाइ सुरक्षण मुद्रण केन्द्रले गर्ने",
      "timestamp": 1748131200000,
      "source": "gp",
      "content": "छाप्न बाँकी रहेका २८ लाख सवारी चालक अनुमतिपत्रको छपाइ अब सुरक्षण मुद्रण केन्द्रले गर्ने भएको छ । यसका लागि भौतिक पूर्वाधार तथा यातायात मन्त्रालय अन्तर्गतका यातायात व्यवस्था विभाग र सञ्चार तथा सूचना प्रविधि मन्त्रालय अन्तर्गतको सुक्षण मुद्रण केन्द्रबिच समझदारीपत्र (एमओयु) मा हस्ताक्षर भएको छ ।",
      "longContent": "गोरखापत्र समाचारदाताकाठमाडौँ, जेठ ११ गते । छाप्न बाँकी रहेका २८ लाख सवारी चालक अनुमतिपत्रको छपाइ अब सुरक्षण मुद्रण केन्द्रले गर्ने भएको छ । यसका लागि भौतिक पूर्वाधार तथा यातायात मन्त्रालय अन्तर्गतका यातायात व्यवस्था विभाग र सञ्चार तथा सूचना प्रविधि मन्त्रालय अन्तर्गतको सुक्षण मुद्रण केन्द्रबिच समझदारीपत्र (एमओयु) मा हस्ताक्षर भएको छ । सञ्चार तथा सूचना प्रविधि मन्त्रालयमा यातायात व्यवस्था विभागका महानिर्देशक राजीव पोखरेल र सुक्षण मुद्रण केन्द्रका कार्यकारी निर्देशक देवराज ढुङ्गानाले सझदारीपत्रमा हस्ताक्षर गर्नुभयो । हस्ताक्षरपछि उहाँहरूबिच समझदारीपत्र आदानप्रदान भएको थियो ।विभागका महानिर्देशक पोखरेलले गोरखापत्रसँग कुरा गर्दै समझदारीपत्रमा हस्ताक्षर भएसँगै सवारी चालक अनुमतिपत्र छपाइको बाटो खुलेको बताउनुभयो । उहाँले अहिलेदेखि नै आवश्यक तयारी गरी असारदेखि छपाइ सुरु हुने जानकारी दिनुभयो । दुई सरकारी निकायबिचको सहकार्यले सवारी चालक छपाइ कार्य चुस्त र पारदर्शी हुने अपेक्षा गरिएको छ ।दुवै पक्षबिचको समझदारी अनुसार सुरक्षण मुद्रण केन्द्रले आगामी असार मसान्तभित्र प्रथम चरणको छपाइ गरी विभागलाई हस्तान्तरण गर्ने छ । अब सुरक्षण मुद्रण केन्द्रले क्युआरसहितका विभिन्न सुरक्षा विशेषतासहितको सवारी चालक अनुमतिपत्र छपाइ गर्ने छ ।नवीकरण गरिएकोसमेत लामो समयसम्म सवारी चालक अनुमतिपत्र नपाउँदा सर्वसाधारणले समस्या भोग्दै आएको अहिलेको अवस्थामा यस सम्झौता अनुसार सवारी चालक अनुमतिपत्र छापिएपछि यस अवस्था अन्त्य हुने विश्वास गरिएको छ । तत्काल अनुमतिपत्र नपाउँदा राजस्व तिरेको रसिद बोकेर हिँड्नुपर्ने बाध्यता अन्त्यका लागि नागरिक एपमा चालक अनुमतिपत्र समावेशसमेत गरिएको छ । अहिले सोही एपमार्फत ट्राफिक प्रहरीले नियमन गर्ने तथा जरिबाना भुक्तानी गराउने कार्यसमेत गर्दै आएको छ ।",
      "link": "https://gorkhapatraonline.com/news/156301",
      "image": "https://gorkhapatraonline.com/storage/media/275472/conversions/thumb-original-thumb.jpg"
    },
    {
      "slug": "156299",
      "title": "प्रस्तावित कोशी उच्च बाँध,  डिपिआरका लागि ‘ड्रिलिङ’ सुरु",
      "timestamp": 1748131200000,
      "source": "gp",
      "content": "सप्तकोशी उच्च बाँध बहुउद्देश्यीय आयोजना तथा सुनकोशी स्टोरेज कम डाइभर्सन आयोजनाले विस्तृत परियोजना प्रतिवेदन (डिपिआर) का लागि ड्रिलिङ कार्य अघि बढाएको छ । आयोजनाका निमित्त प्रमुख सहदेव थापाका अनुसार कोशी उच्च बाँध निर्माण कार्य अघि बढाउनका लागि विस्तृत अध्ययनको कार्य आरम्भ गरिएको हो ।",
      "longContent": "अशोक अधिकारी/कविराज घिमिरे हिले, जेठ ११ गते । सप्तकोशी उच्च बाँध बहुउद्देश्यीय आयोजना तथा सुनकोशी स्टोरेज कम डाइभर्सन आयोजनाले विस्तृत परियोजना प्रतिवेदन (डिपिआर) का लागि ड्रिलिङ कार्य अघि बढाएको छ । आयोजनाका निमित्त प्रमुख सहदेव थापाका अनुसार कोशी उच्च बाँध निर्माण कार्य अघि बढाउनका लागि विस्तृत अध्ययनको कार्य आरम्भ गरिएको हो ।सप्तकोशी नदीबाट तीन हजार मेगावाट बिजुली निकाल्ने, आसपासमा सिँचाइका लागि ठुला परियोजना सञ्चालन गर्ने र भारतसँगको जलमार्ग निर्माण गर्नेलगायतका महत्वाकाङ्क्षी योजना रहेको कोशी उच्च बाँध बहुप्रतीक्षित र बहुचर्चित परियोजना हो । उहाँका अनुसार चालु आर्थिक वर्षभित्रै डिपिआरका लागि नौ स्थानमा ड्रिलिङ गर्नुपर्ने छ । अहिले धनकुटाका दुई र उदयपुरको एक स्थानमा ड्रिलिङको काम भइरहेको छ । जलविद्युत्, जलमार्ग र पर्यटन क्षेत्रको विकासका लागि पनि नवीनतम परियोजनाका रूपमा रहेको प्रस्तावित कोशी उच्च बाँध धनकुटा, भोजपुर, सुनसरी र उदयपुरको सीमावर्ती क्षेत्र कोशी गल्छीमा पर्छ । नेपाललाई लाभ, स्थानीयलाई रोजगारी सप्तकोशी उच्च बाँध बहुउद्देश्यीय आयोजना तथा सुनकोशी स्टोरेज कम डाइभर्सन आयोजनाका निमित्त आयोजना प्रमुख सहदेव थापाले सप्तकोशी उच्च बाँध बहुउद्देश्यीय परियोजना भएको बताउनुभयो । उहाँले जलविद्युत् उत्पादन, अनियन्त्रित पानीलाई नियन्त्रण गरी उपयोग गर्ने र सिँचाइको सुविधा उपलब्ध गराउन सप्तकोशी उच्च बाँध महत्वपूर्ण हुने बताउनुभयो । उहाँले भन्नुभयो, “अहिले चालु सिँचाइ आयोजनाबाट पर्याप्त सिँचाइ हुन सकेको छैन । नेपाललाई लाभ हुन्छ । सिँचाइ सुविधा भएपछि कृषि उत्पादनमा आत्मनिर्भर बन्न सकिन्छ ।” प्रमुख थापाले यो परियोजना अन्तर्गत सप्तकोशी नदीबाट गङ्गासम्म पानी जहाजको परिकल्पना गरिएको बताउनुभयो । उहाँका अनुसार अध्ययन भइसकेपछि मात्रै अन्य सम्भावनाबारे प्रस्ट हुने छ । उहाँले भन्नुभयो, “कोशीको पानीको उपयोग भइरहेको छैन । अनियन्त्रित तरिकाले नेपाल र भारतका विभिन्न क्षेत्रमा क्षति पु¥याइरहेको छ । यसबाट लाभ लिन सकिन्छ । जलाशयबाट पर्यटन, रोजगारी, माछापालन, स्थानीयलाई निर्माणका क्रममा र सम्पन्न भएपछि रोजगारी दिइने छ । समुदायलाई लाभान्वित हुने गरी कार्यक्रम गरिनेछ । पुनर्बास र पुनस्र्थापनाको काम पनि हुने छ ।”उहाँले जलाशययुक्त विद्युत् उत्पादन भएकाले यसले सुक्खायाममा हुने विद्युत्को अभाव परिपूर्ति गर्न सहयोग पुग्ने बताउनुभयो । उहाँले भन्नुभयो, “तर अध्ययनका क्रममै छौँ हामी । अध्ययन पूरा भएपछि क्षति कम गर्नेसहित सबै कुरा आइहाल्छ ।”स्वतन्त्र ऊर्जा उत्पादकहरूको संस्था नेपाल (इप्पानका) निवर्तमान अध्यक्ष कृष्ण आचार्यले सप्तकोशी उच्च बाँध निर्माण गर्नु सकारात्मक रहेको बताउनुभयो । उहाँले परियोजनाका फाइदा बेफाइदाभन्दा पनि यसको व्यवस्थापन कसरी गर्ने भन्ने कुरा महìवपूर्ण हुने बताउनुभयो । उहाँले भन्नुभयो, “तर ठुला आयोजनाका कुरा गरिन्छ, निर्माण हुँदैन । कर्णाली, पञ्चेश्वर परियोजना, बुढीगण्डकी र अरू पनि जलविद्युत् आयोजना पूरा भएका छैनन् । नयाँ परियोजना आउँदा राम्रो हो तर कार्यान्वयन गर्नु पर्छ । पुराना सम्पन्न भए नयाँ पनि कार्यान्वयन भए राम्रो हो ।” कस्तो बन्ने छ बाँध ?सुरुमा बाँधको उचाइ २६९ मिटर हुने भनिएको भए पनि २०८० असोज २३ र २४ गते विराटनगरमा भएको दुई देशका अधिकारीबिचको छलफलमा बाँधको उचाइ २३९ मिटर कायम गर्ने प्रस्ताव गरिएको छ । पहिला भनिएको बाँधको उचाइ २६९ मिटर कायम भए कोशी प्रदेशको १९० वर्ग किलोमिटर तथा २३९ मिटर अग्लो बनाइए १३० वर्ग किलोमिटर भूमि डुबानमा पर्ने विभिन्न अध्ययनले देखाएका छन् । कोशी प्रदेशका खानेपानी सिँचाइ तथा ऊर्जामन्त्री प्रदीप वान्तवा हरेक योजनाको फाइदा र बेफाइदा हुने भएकाले सही निर्णय गरेर अघि बढ्नुपर्ने बताउनु हुन्छ । उहाँले यो आयोजना आफ्नो क्षेत्राधिकारभित्र नभई सङ्घीय सरकारको भएकाले सबै काम केन्द्रबाटै हुने बताउनुभयो । उत्तम विकल्प खोज्न प्रतिनिधिको सुझाव कोशी बाँध निर्माण गर्दा विकास पनि हुने र स्थानीयको जनजीवनलाई असर नपर्ने गरी गर्नुपर्ने सम्बन्धित पालिकाका प्रतिनिधिले बताएका छन् । कोशी बाँधको डिपिआरको चर्चा चलेपछि सङ्घर्ष समिति अहिले प्रभावित पालिका पुगेर कोशी उच्च बाँध निर्माण गर्न नहुने दाबी गर्दै जनप्रतिनिधिलाई ज्ञापनपत्र बुझाइरहेका छन् ।पालिका प्रमुखहरूले स्थानीयको माग सम्बोधन गरेर मात्र सरकार यो विषयमा अघि बढ्नुपर्ने सुझाव दिएका छन् । साँगुरीगढी गाउँपालिकाका अध्यक्ष जितेन्द्र राईले भन्नुभयो, “विकास रोक्ने गर्दै नगर्ने भन्ने हुँदैन । स्थानीयको मागलाई सम्बोधन गरी विकास होस् ।” सहिदभूमि गाउँपालिकाका अध्यक्ष मनोज राईले प्रभावित क्षेत्रका बासिन्दालाई रुष्ट नबनाई विकास गरिनुपर्ने बताउनु हुन्छ । उहाँले भन्नुभयो, “पहिले स्थानीयलाई बुझाउन सक्नु पर्छ । यो बारेमा अनि उनीहरू सकारात्मक भए मात्र सरकार अघि बढ्दा राम्रो हुन्छ ।”कोशी उच्च बाँधका खोजकर्ता टीकाराम लिङ्खाले उच्च बाँधको नेपालमा फाइदाभन्दा पनि बेफाइदा बढी हुने दाबी गर्नुभयो । उहाँले सप्तकोशीका सातमध्ये अरुण नदीले मात्र धनकुटा, सङ्खुवासभा र भोजपुर गरी तीन जिल्लाका १४ पालिकाका दुई हजार २५९ परिवारको उठिबास भएको बताउनुभयो । यसैबिच धनकुटा, भोजपुर, सुनसरी र उदयपुरवासीले स्थानीय असीम राईको नेतृत्वमा ७१ सदस्यीय सङ्घर्ष समिति बनाएर कोशी उच्च बाँध परियोजनाका कारण पर्न सक्ने समस्याबारे सम्बन्धित निकायको ध्यानाकर्षण गराएका छन् । स्थानीय तथा सङ्घर्ष समितिका सल्लाहकार तीर्थ राईले अहिले पुनः उच्च बाँधस्थलको डिपिआर सुरु गर्न लागेको चर्चापछि ध्यानाकर्षण गराउन थालिएको बताउनुभयो । धनकुटाका प्रमुख जिल्ला अधिकारी टुवराज पोख्रेलले अहिले भौगोलिक अध्ययन मात्र भइरहेकाले उक्त कार्यमा अवरोध नपु¥याउन समितिलाई आग्रह गरिएको बताउनुभयो । उहाँले भन्नुभयो, “अहिले अध्ययन गरिरहेको टोलीले छलफल गराइदिन भनेपछि हामीले उहाँहरूलाई अहिले भौगोलिक अध्ययन मात्र भएको र अध्ययन गर्न अवरोध नगर्न आग्रह गरेका हौँ ।”",
      "link": "https://gorkhapatraonline.com/news/156299",
      "image": "https://gorkhapatraonline.com/storage/media/275470/conversions/54-original-thumb.jpg"
    },
    {
      "slug": "156298",
      "title": "माविमा एकै शिक्षकले दुई विषय पढाउनुपर्ने व्यवस्था गरिँदै",
      "timestamp": 1748131200000,
      "source": "gp",
      "content": "माध्यमिक तहमा शिक्षक अभावको समस्या समाधान गर्न सरकारले एउटै शिक्षकबाट दुई वटा विषय पढाउन सक्ने गरी नीतिगत व्यवस्था गर्न लागेको छ ।",
      "longContent": "काठमाडौँ, जेठ ११ गते । माध्यमिक तहमा शिक्षक अभावको समस्या समाधान गर्न सरकारले एउटै शिक्षकबाट दुई वटा विषय पढाउन सक्ने गरी नीतिगत व्यवस्था गर्न लागेको छ । यो व्यवस्थालाई कार्यान्वयन गर्न सहज हुने गरी क्याम्पसमा पढ्दै विद्यार्थीलाई विषय छनोट कार्य लचिलो बनाउनेबारेमा शिक्षा, विज्ञान तथा प्रविधि मन्त्रालय र विश्वविद्यालय अनुदान आयोगबिच छलफल भएको छ । आगामी आर्थिक वर्षमै बजेटको व्यवस्था गरेर कार्यान्वयनमा लैजाने तयारी भइरहेको मन्त्रालयका प्रवक्ता शिवकुमार सापकोटाले बताउनुभयो । प्रवक्ता सापकोटाका अनुसार माध्यमिक तहमा थोरै मात्रै विद्यार्थी भए पनि विषयगत शिक्षक खटाउनुपर्ने र त्यस्ता शिक्षकले कक्षा ९ र १० मा दुई पिरियड मात्रै पढाएर पनि जागिर पकाउने गरेको उदाहरण प्रशस्तै छन् । माथिल्लो तहमा नियुक्ति पाएका शिक्षकलाई त्यहाँ पर्याप्त कक्षा नभएको अवस्थामा तल्लो तहमा खटाउन पनि सकिएको छैन । साथै खचाखच विद्यार्थी भए पनि केही विद्यालयमा भने माध्यमिक तहमा पर्याप्त शिक्षक दरबन्दी दिन सकिएको छैन । सापकोटाले भन्नुभयो, “यस्तो अवस्थामा एउटै शिक्षकले दुई वटा विषय पढाउन सक्ने गरी प्रणाली विकास गर्न सकियो भने थोरै शिक्षक दरबन्दीबाट पनि विद्यालयको पढाइ सञ्चालन गर्न सकिन्छ ।”मन्त्रालयले बनाएको योजना कार्यान्वयनमा लैजान कुनै विद्यार्थीले स्नातक तहमा भर्ना गर्दै दुई वटा विशिष्ट विषय रोजेर पढ्न पाउने व्यवस्था गर्नु पर्छ । र उसले शिक्षक सेवा आयोगले शिक्षक पदपूर्तिका लागि आवेदन आह्वान गर्दा पनि सोही अनुसार प्रतिस्पर्धा गर्न पाउने प्रणालीको व्यवस्था गर्नु पर्छ । अहिले माध्यमिक तहमा नेपाली, गणित, अङ्ग्रेजीलगायतका विषय अध्ययन गरेपछि सोही अनुसार शिक्षक सेवा आयोगको परीक्षामा एउटा विषयको शिक्षक बन्न मात्रै सहभागी हुन पाउने व्यवस्था छ । “अब मन्त्रालयले भने अनुसार भयो भने कुनै विद्यार्थीले स्नातक तहमा नेपाली र अङ्ग्रेजी वा विज्ञान र गणित जस्ता विषयसँगै अध्ययन गर्न पाउँछ । यस्तो विद्यार्थीलाई लक्षित गरेर शिक्षक सेवा आयोगले पनि दुवै विषयलाई समेट्ने गरी आवेदन आह्वान गर्छ,” सापकोटाले भन्नुभयो, “दुई विषयमा विशिष्टता हासिल गरेका व्यक्तिले आयोग उत्तीर्ण गरेपछि विद्यालयमा दुई वटै विषय पढाउन पाउँछ ।”“यसो गर्दा एकै शिक्षकले दुई विषय पढाउन पाउने हुँदा प्रशस्त पिरियड मिल्छ भने विद्यालयमा थोरै मावि दरबन्दीबाट पनि काम चलाउन सकिन्छ,” सापकोटाले भन्नुभयो । यी सबै समस्याको एकमुष्ट समाधानका लागि विश्वविद्यालय तथा क्याम्पसमा पठनपाठनको प्रबन्ध गराउने विषयमा विश्वविद्यालय अनुदान आयोगले सहजीकरण गर्ने र आवश्यक कानुनी संरचना निर्माण शिक्षा मन्त्रालयले गर्ने गरी छलफल अघि बढेको छ । सरोकारवाला सबै निकायको समन्वयमा शिक्षकको राष्ट्रिय योग्यता मापदण्ड जारी गर्ने र सोही मापदण्डले शिक्षक हुनाका लागि आवश्यक योग्यता निर्धारण गर्ने मन्त्रालयले जनाएको छ । अहिले विद्यालय शिक्षाको आधारभूत तहमा आवश्यकताभन्दा बढी शिक्षकको कोटा छ । माध्यमिक तहमा भने शिक्षक अभाव छ । कुनै विद्यालयमा माध्यमिक तहको शिक्षक रिक्त रहेर नयाँ नियुक्तिका लागि पटक पटक आवेदन आह्वान गर्नुपर्र्ने अवस्था छ ।  विशेष गरी विज्ञान, गणित, अङ्ग्रेजीलगायतका विषयमा यस्तो समस्या छ । सहरी भेगका विद्यालयले समेत यस्तो समस्या भोगिरहेका छन् । हुम्ला, जुम्ला, डोल्पालगायतका हिमाली जिल्लामा त शिक्षक पदपूर्तिका लागि आवेदन आह्वान गर्दा कसैको पनि निवेदन नपरेपछि नौ/दस पटकसम्म सूचना प्रकाशन गर्नुपरेको उदाहरण छन् ।आठौँ पटक आवेदन आह्वान दोलखाको शैलुङ गाउँपालिकाले माध्यमिक तहमा गणित शिक्षक पदपूर्तिका लागि हालै मात्र आठौँ पटक आवेदन आह्वान गरेको छ । शैलुङ हिमाली भेगको तुलनामा सुगम गाउँपालिका मानिन्छ । “एकातिर शिक्षक अभावको समस्या चरम छ । अर्कोतिर थोरै विद्यार्थी भए पनि विषयगत शिक्षक राख्नुपर्ने समस्याका कारण राज्यलाई आर्थिक भार परिरहेको छ,” शिक्षा, विज्ञान तथा प्रविधि मन्त्रालयका प्रवक्ता सापकोटाले भन्नुभयो, “बरु एकै शिक्षकबाट एकभन्दा बढी विषय पढाउन सक्ने गरी नीतिगत व्यवस्था गर्न सकियो भने यी दुवै समस्याबाट मुक्ति पाउन सकिन्छ ।”",
      "link": "https://gorkhapatraonline.com/news/156298",
      "image": "https://gorkhapatraonline.com/storage/media/275468/conversions/teacher-original-thumb.jpg"
    },
    {
      "slug": "156292",
      "title": "आर्थिक अनियमितता गरेको प्रमाणित गरे राजनीतिबाटै राजीनामा दिन्छुः गृहमन्त्री लेखक",
      "timestamp": 1748044800000,
      "source": "gp",
      "content": "गृहमन्त्री रमेश लेखकले एउटै मात्रै आर्थिक अनियमितता प्रमाणि गरे राजनीतिबाटै राजीनामा दिने बताउनुभएको छ ।",
      "longContent": "काठमाडौँ, जेठ १० गते । गृहमन्त्री रमेश लेखकले एउटै मात्रै आर्थिक अनियमितता प्रमाणि गरे राजनीतिबाटै राजीनामा दिने बताउनुभएको छ । शनिबार सचिवालयमार्फत भिडियो सार्वजनिक गर्दै उहाँले यस्तो घोषणा गर्नुभएको हो । उहाँले आफ्नो विरुद्धमा नियोजित र षड्यन्त्रमुलक ढंगबाट झुटो प्रचारबाजी भइरहेको बताउनुभयो । उहाँले त्रिभूवन अन्तर्राष्ट्रिय विमानस्थलको अध्यागमनको भिजिट भिसाको विषय मात्रै नभइ आफ्नो सार्वजनिक र राजनीतिक जीवनमा पनि एउटा मात्रै आर्थिक अनियमितता गरेको कसैले प्रमाणित गरे पदबाट मात्र नभइ राजनीतिबाटै राजीनामा दिने बताउनु भएको हो । गृहमन्त्री लेखकले भन्नुभयो, ‘‘मेरा विरुद्धमा नियोजित र षड्यन्त्रमुलक ढंगबाट झुटो प्रचारबाजी भइरहेको छ । म सबैलाई के आग्रह गर्न चाहन्छु भने त्रिभुवन अन्तर्राष्ट्रिय विमानस्थलको अध्यागमनको भिजिट भिसाको विषय मात्रै होइन । मेरो सार्वजनिक जीवनमा, राजनीतिक जीवनमा यदी एउटा मात्रै पनि मैले आर्थिक अनियमितता गरेको कसैले प्रमाणित गर्‍यो भने, प्रमाणित भयो भने म पदबाट होइन, राजनीतिबाट राजीनामा दिन्छु ।’’आफूविरुद्ध प्रश्न उठेकाले १३ गतेको प्रतिनिध सभामा आफूले समय माग गरेको र त्यही बेला पूरा जानकारी गराउने बताउनुभयो। उहाँले थप भन्नुभयो, ‘‘१३ गते सम्मानित सदन प्रतिनिधि सभामा बोल्नका लागि मैले समय माग गरिसकेको छु, अरु विस्तृत कुरा म प्रतिनिधि सभामा आग्रह गर्दछु।’’ गृह मन्त्रालय लाखौँको संख्यामा कर्मचारी रहेको र कर्मचारीमाथि प्रश्न उठ्दा मन्त्रीले राजीनामा दिँदै जान सम्भव नरहेको स्पष्ट पार्नुभयो। गृहमन्त्री लेखकले आफ्नाविरुद्धमा राजनीतिक, नियोजित, षड्यन्त्रमुलक ढंगबाट झुटो प्रचारबाजी भइरहेको बताउनुभयो।  ‘‘गृह मन्त्रालय यत्रो ठूलो मन्त्रालय छ, लाखौँ लाख कर्मचारी छन्। त्यसमा संवैधानिक निकाय अनुसन्धान गर्नका लागि सक्षम निकायले कुनै पनि बेला कुनैपनि कर्मचारीमाथि अनुसन्धान सुरु गर्नसक्छ। कुनैपनि कर्मचारीका माथि अनुसन्धान सुरु हुँदा सबै मन्त्रीहरुले राजीनामा दिँदै जाने हो ? के त्यही पद्धति बसाउने हो ? त्यो सम्भव छ ? आजसम्म त्यस्तो भएको छ। मेराविरुद्ध राजनीतिक रुपले, नियोजित रुपले षड्यन्त्रमुलक ढंगले झुटो प्रचारबाजी भइरहेको छ।’’",
      "link": "https://gorkhapatraonline.com/news/156292",
      "image": "https://gorkhapatraonline.com/storage/media/275464/conversions/Ramesh-lakhak-original-thumb.jpg"
    },
    {
      "slug": "156290",
      "title": "गृह मन्त्रालयद्वारा भ्रामक समाचारप्रति खण्डन",
      "timestamp": 1748044800000,
      "source": "gp",
      "content": "गृह मन्त्रालयले गैरकानुनी वा भ्रष्टाचारजन्य कार्यमा मन्त्रालयको कुनै प्रकारको संलग्नता नरहेको र नरहने स्पष्ट पारेको छ।",
      "longContent": "काठमाडौँ, जेठ  १०  गते।  गृह मन्त्रालयले गैरकानुनी वा भ्रष्टाचारजन्य कार्यमा मन्त्रालयको कुनै प्रकारको संलग्नता नरहेको र नरहने स्पष्ट पारेको छ। त्रिभुवन अन्तरराष्ट्रिय विमानस्थल अध्यागमन कार्यालयका घटनासँग जोडिएर आएको विषयबारे स्पष्ट पार्दै मन्त्रालयले कपोलकल्पित, भ्रामक र आधारहीन समाचार प्रकाशित र प्रसारित भएकाप्रति दुःख व्यक्त गरेको छ। विमानस्थल अध्यागमन कार्यालयको कामकारबाहीका सम्बन्धमा अख्तियार दुरूपयोग अनुसन्धान आयोगले छानविन गरिरहेको हुँदा अनुसन्धानकार्य पूरा भएपछि सत्यतथ्य व्यहोरा सबैको जानकारीमा आउने मन्त्रालयले स्पष्ट पारेको छ। मन्त्रालयका सहसचिव छवि रिजालद्वारा आज जारी विज्ञप्तिमा आयोगबाट हुने छानविन तथा अनुसन्धानसम्बन्धी कार्यमा मन्त्रालयको पूर्ण सहयोग रहनेसमेत उल्लेख छ।उहाँले मुलुकमा शान्ति सुरक्षा, अमनचयन तथा सुशासन कायम गर्न गृह प्रशासन निरन्तर क्रियाशील रहेको जनाउनु भएको छ। मन्त्रालयले सबै प्रकारका अनियमितता र अपराधका घटनामा शून्य सहनशीलताको नीति अवलम्बन गर्दै गृह प्रशासनलाई व्यवस्थित गर्नका निम्ति नीतिगत तथा संस्थागत सुधारका कार्यसमेत गर्दै आइरहेको विज्ञप्तिमा उल्लेख छ।मन्त्रालयले विषयको गम्भीरतालाई मध्यनजर गरी सत्यतथ्य विषयवस्तु मात्र प्रकाशन र प्रसारण गर्न सम्पूर्णमा आग्रह गरेको छ।",
      "link": "https://gorkhapatraonline.com/news/156290",
      "image": "https://gorkhapatraonline.com/storage/media/275457/conversions/Ministry-of-Homejpg-original-thumb.jpg"
    },
    {
      "slug": "156242",
      "title": "दलितलाई अछुत भन्छन्, अछुत त भ्रष्टचारी हुन् : सांसद छिरिङ डम्डुल लामा",
      "timestamp": 1748044800000,
      "source": "gp",
      "content": "नेकपा (माओवादी केन्द्र)का केन्द्रीय सदस्य एवम् हुम्लाका प्रतिनिधिसभा सदस्य छिरिङ डम्डुल लामा (भोटे) जिल्लालाई राष्ट्रिय सडक सञ्जाल र राष्ट्रिय प्रशारण लाइनमा जोड्न सक्रिय हुनुहुन्छ ।",
      "longContent": "काठमाडौँ, जेठ १० गते ।  नेकपा (माओवादी केन्द्र)का केन्द्रीय सदस्य एवम् हुम्लाका प्रतिनिधिसभा सदस्य छिरिङ डम्डुल लामाले भ्रष्टाचारी अछुत भएको बताउनुभएको छ । गोरखापत्र अनलाइनको ‘सांसदलाई सवाल’मा कुराकानी गर्दै उहाँले भन्नुभयो, ‘‘दलितलाई अछुत भन्छन्, अछुत त भ्रष्टचारी हुन् ।’’ जिल्लाबाट निर्वाचित भएको साढे दुई वर्ष हुँदा उहाँ हुम्लालाई राष्ट्रिय सडक सञ्जाल र राष्ट्रिय प्रशारण लाइनमा जोड्न सक्रिय हुनुहुन्छ । उहाँले आफ्नो कार्यकाल अब अढाइ वर्ष बाँकी रहेको र त्यो अवधिसम्ममा जिल्ला सदरमुकाम सिमकोटसम्म सडक सञ्जाल पुग्ने विश्वास व्यक्त गर्नुभएको छ । उहाँले हिमाली जिल्ला हुम्लाको विकासका लागि ‘पोड-वे’ को अवधारणसमेत अगाडि सार्नुभएको छ । सांसद लामा काठमाडौँबाट जिल्ला पुग्न समस्या भए पनि जनताको दुःख कहिल्यै नबिर्सने बताउनुहुन्छ । देशको शिर हिमाल जोगाउनुपर्नेमा उहाँको जोड छ । सिङ्गो हुम्लालाई हिमाल पर्यटन क्षेत्र घोषणा गर्नुपर्ने उहाँको माग छ । सांसद लामाको २०२४ साल जेठमा बुवा टास्सी लामा र आमा सोनाम छोटोल लामाको कोखबाट जन्मिनुभएको हो । नागरिकतामा भने उहाँको जन्ममिति २०२४ साल भदौ ३ गते उल्लेख छ ।  साविक बरगाउँ गाविसको तोर्पा बैफु गुम्बामा रहेको महेन्द्र पाठशाला (अहिले रलिङ मावि)बाट उहाँले औपचारिक शिक्षा लिनुभयो । अहिले उक्त विद्यालय सिमकोट गाउँपालिका–३ सरेको छ । सात वर्षमा बुवा बितेपछि लामाको जीवन बाल्यकालदेखि नै सङ्घर्षमय बन्यो । घरभित्र पारिवारिक समस्यासँग सङ्घर्ष गर्दै हुर्कनुभएका लामाको आकर्षण युवा अवस्थादेखि नै कम्युनिस्ट राजनीति तर्फ केन्द्रित भयो । घर परिवारको जिम्मेवारीसँगै पातलो मसाल, मोटो मशाल हुँदै राजनीति सुरु गर्नुभएका उहाँले २०४६ सालदेखि संयुक्त जनमोर्चाबाट औपचारिक रूपमा राजनीतिको यात्रा तय गर्नुभएको हो । २०५४ सालमा साविक बरगाउँ गाविसको निर्विरोध उपाध्यक्ष निर्वाचित लामाले आन्तरिक रूपमा जनप्रतिनिधि बन्नु अगाडिदेखि नै माओवादीको राजनीति सुरु गरिसक्नुभएको थियो । हुम्ला जिल्लामा पहिलो माओवादी कार्यकर्ताका रूपमा उहाँले सङ्गठन बनाउनुभयो । लामा २०५६ सालदेखि तत्कालीन नेकपा माओवादीमा पूर्णकालीन ढङ्गले लागेर भूमिगत बन्नुभयो  । भूमिगत हुँदा उहाँ पश्चिम सैन्य डिभिजन सदस्य, भेरी कर्णाली स्वयत्त राज्यको जनसकार सदस्य, हुम्ला जिल्लाको जनसकार प्रमुख र भेरी कर्णाली स्वयत्त राज्यको क्षेत्रीय ब्यूरो सदस्य बनेर काम गर्नुभयो । २०६५ सालदेखि अहिलेसम्म उहाँले हिमाली भोटे लामा राष्ट्रिय मुक्ति मोर्चाको केन्द्रीय अध्यक्षको जिम्मेवारी सम्हाल्नुभएको छ । २०६९ सालमा हेटौँडा सम्पन्न नेकपा माओवादीको महाधिवेशनबाट केन्द्रीय सदस्यको जिम्मेवारी पाउनुभएका लामा २०७१ सालमा पोटिलब्यूरो सदस्य बन्नुभयो । उहाँ अहिले माओवादी केन्द्रीय सदस्य हुनुहुन्छ ।लामासँग २०७८ साल फागुन २५ देखि ०७९ साउन २५ गतेसम्म पाँच महिना कर्णाली प्रदेश सरकारमा उद्योग, पर्यटन वन तथा वातावरण मन्त्री बनेको अनुभवसमेत छ । उहाँ २०७९ सालको आम निर्वाचनमा पहिलो पटक सङ्घीय संसद् अन्तर्गतको प्रतिनिधिसभामा हुम्लाबाट प्रत्यक्ष निर्वाचित हुनुभएको हो । उहाँ प्रतिनिधि सभाको अर्थ समिति सदस्यसमेत हुनुहुन्छ । प्रस्तुत छ– नेकपा (माओवादी केन्द्र)का केन्द्रीय सदस्य एवम् हुम्लाका प्रतिनिधिसभा सदस्य छिरिङ डम्डुल लामासँग गोरखापत्र अनलाइनको ‘सांसदलाई सवाल’मा दिनेश लुइटेलले गरेको कुराकानीका आधारमा मनोजरत्न शाही र केशब गुरुङले तयार पार्नुभएको भिडियो सामग्री :",
      "link": "https://gorkhapatraonline.com/news/156242",
      "image": "https://gorkhapatraonline.com/storage/media/275443/conversions/chhiring-damdul-lama-cover-gorkhapatraonline-original-thumb.jpg"
    },
    {
      "slug": "156265",
      "title": "अन्तिम चरणमा ग्वार्काे फ्लाइओभर",
      "timestamp": 1748044800000,
      "source": "gp",
      "content": "ललितपुरस्थित ग्वार्काे चोकको फ्लाइओभर निर्माणको काम अन्तिम चरणमा पुगेको छ । जेठभित्रै दुवैतर्फको र्‍याम्प (फ्लाइओभर र सडकलाई जोड्न बिचमा माटो भरेर निर्माण गरिएको संरचना)मा कालोपत्रे सकिनेपछि गाडी सञ्चालन गर्ने योजना गरिएको छ ।",
      "longContent": "काठमाडौँ, जेठ १० गते । ललितपुरस्थित ग्वार्काे चोकको फ्लाइओभर निर्माणको काम अन्तिम चरणमा पुगेको छ । जेठभित्रै दुवैतर्फको र्‍याम्प (फ्लाइओभर र सडकलाई जोड्न बिचमा माटो भरेर निर्माण गरिएको संरचना)मा कालोपत्रे सकिनेपछि गाडी सञ्चालन गर्ने योजना गरिएको छ । फ्लाइओभरमा आकासेपानी व्यवस्थापनको संरचना, ट्राफिक लाइट जडान, पेन्टिङलगायतका काम भने असारभित्र सकिने छ ।सडक विभागले इपिसी (इन्जिनियरिङ प्रोक्युअमन्ट एन्ड कन्स्ट्रक्सन) मोडलमा फ्लाइओभर निर्माण गर्ने गरी माघ २०७८ मा आरसी, समानान्तर र रेलिग्रे जेभीसँग १७ करोड ६ लाख ८८ हजारमा ठेक्का सम्झौता गरेको थियो । कम्पनीले २०७९  पुस २३ गतेबाट निर्माण कार्य सुरु गरेको थियो । तर निर्माण सुरु गर्नासाथ डिजाइनमा समस्या देखिएपछि माघ २०७९ मा निर्माण कार्यमा अवरोध भएको थियो । त्यसपछि डिजाइन परिमार्जन गरेर निर्माण सुरु गरिएको थियो । पटक–पटक थप गरेर दिएको म्याद सकिएपछि कम्पनीले गत १० पुसदेखि आफैँले जरिवाना तिरेर काम गर्दै आएको छ । त्यसमा पनि सातदोबाटोपट्टिको  र्‍याम्पमा समस्या देखिएपछि गत पुस–माघमा गरी करिब एक महिना काम रोकियो । त्यसपछि कम्पनीले माघ २३ गतेदेखि पुनः काम सुरु गरेको थियो ।",
      "link": "https://gorkhapatraonline.com/news/156265",
      "image": "https://gorkhapatraonline.com/storage/media/275426/conversions/gwarko-flyover_Sagar_DJI_0119-original-thumb.jpg"
    },
    {
      "slug": "156248",
      "title": "कांग्रेसकै लागि सच्चा त्याग र समर्पण गर्ने व्यक्ति नगण्य छन् : सभापति देउवा",
      "timestamp": 1748044800000,
      "source": "gp",
      "content": "नेपाली कांग्रेसका सभापति एवम् पूर्वप्रधानमन्त्री शेरबहादुर देउवाले कांग्रेसकै लागि सच्चा त्याग र समर्पण गर्ने व्यक्तिहरू नगण्य रहेको बताउनुभएको छ ।",
      "longContent": "काठमाडौँ, जेठ १० गते । नेपाली कांग्रेसका सभापति एवम् पूर्वप्रधानमन्त्री शेरबहादुर देउवाले कांग्रेसकै लागि सच्चा त्याग र समर्पण गर्ने व्यक्तिहरू नगण्य रहेको बताउनुभएको छ । शनिबार नेपाली कांग्रेस स्याङ्जाका पूर्वसभापति स्व. खगेन्द्रराज रेग्मीको प्रथम स्मृति सभालाई काठमाडौँमा सम्बोधन गर्नुहुँदै उहाँले यस्तो बताउनुभएको हो । उहाँले स्व. रेग्मी त्यागी र कुनै किसिमको लोभ लालच नभएको व्यक्ति रहेको बताउनुभयो । पार्टीमा यस्ता व्यक्तिहरू धेरै कम रहेको उहाँको भनाइ छ । स्व. रेग्मीले हृदयबाटै समर्पित भएर कांग्रेस बढाउन र बनाउन लाग्नुभएको बताउनुभयो । सभापति देउवाले भन्नुभयो, ‘‘उहाँ अत्यन्तै त्यागी, कुनै किसिमको लोभ लालच नभएको व्यक्ति हो उहाँ । धेरै कम नेपाली कांग्रेसीहरू यस्ता छन् । सच्चा मानेमा नेपाली कांग्रेसको हृदयबाटै समर्पित भएर कांग्रेस बढाउन र बनाउन लागेका छन् । उहाँलाई पछि भेट्न पाइन मलाई दुःख लागिरहेको छ । उहाँ अत्यन्तै समर्पित साथी हो । त्यस्ता साथीहरू हाम्रो पार्टीमा नगण्य छन् भने पनि हुन्छ ।’’सभापति देउवाले स्व. रेग्मीको बारेमा लेखहरू लेखेर आम जनमानसमा उहाँको छविबारे उजागर गर्न जरुरी रहेको बताउनुभयो ।",
      "link": "https://gorkhapatraonline.com/news/156248",
      "image": "https://gorkhapatraonline.com/storage/media/275395/conversions/1748065602-PW9ft-original-thumb.jpg"
    },
    {
      "slug": "156245",
      "title": "मनसुनमा ३० वर्ष यताकै धेरै वर्षा हुने प्रक्षेपण",
      "timestamp": 1748044800000,
      "source": "gp",
      "content": "उच्च हिमाली क्षेत्रमा औसतभन्दा बढी तापक्रम हुने भनिएकाले हिम पहिरोदेखि हिमताल विस्फोटका घटना पनि सँगसँगै हुने अवस्था रहेको विज्ञहरूको चेतावनी छ ।",
      "longContent": "काठमाडौँ, जेठ १० गते । यही जेठ १८ देखि असोज १४ सम्मको अवधिमा औसतभन्दा बढी वर्षा र औषतभन्दा बढी तापक्रम हुने प्रक्षेपण गरिएको छ । उच्च हिमाली र उच्च पहाडी क्षेत्रमा ३५ देखि ४५ प्रतिशत, बागमती प्रदेशमा ३५ देखि ४५ प्रतिशत, गण्डकी र लुम्बिनी प्रदेशका दुई तिहाई भागमा औसतभन्दा बढी वर्षा हुने अनुमान छ । उच्च हिमाली क्षेत्रमा औसतभन्दा बढी तापक्रम हुने भनिएकाले हिम पहिरोदेखि हिमताल विस्फोटका घटना पनि सँगसँगै हुने अवस्था रहेको विज्ञहरूको चेतावनी छ । विज्ञहरूको पूर्वानुमानलाई आधार बनाएर सरकारले पूर्वतयारीका कामहरू व्यवस्थित हिसावले गरिरहेको बताएको छ । न्यूज एजेन्सी नेपालसँगको कुराकानीमा जलवायु तथा विपद् विज्ञ डा. धर्मराज उप्रेतीले मनसुनी असरले पार्ने समस्या न्यूनीकरणमा सरोकारवाला निकायमात्र नभई आम नागरिकको भूमिका त्यत्तिकै महत्त्वपूर्ण हुने बताउनुभयो । हिम पहिरोदेखि हिमताल विस्फोटका घटना सँगसँगै हुने अवस्था डा. उप्रेतीकाअनुसार यस वर्षको जेठ १८ देखि असोज १४ सम्मको अवधिमा औसतभन्दा बढी वर्षा र तापक्रम बढ्ने छ । ३० वर्ष यताकै धेरै वर्षा हुने उहाँको भनाइ छ । यस वर्ष देशका विभिन्न स्थानमा फरक फरक वर्षा हुने छ । मधेश प्रदेशकै उत्तरी भागको उच्च स्थान र चुरे क्षेत्रमा औसतभन्दा बढी वर्षा हुने छ । ‘सुदूरपश्चिमको उच्च हिमाली क्षेत्र दार्चुला, बैतडीलगायतका क्षेत्रमा भनेपछि त्यही कुरा बागमती प्रदेशको कतिपय ठाउँमा ३५ देखि ४५ प्रतिशतमात्र छ । तर केही ठाउँमा चाहीँ ४५ देखि ५५ प्रतिशतको सम्भावना देखिन्छ । सम्भावना अझ बढी छ भन्ने देखिन्छ ।,’’ उहाँले भन्नुभयो, ‘‘गण्डकी प्रदेशको अधिकांश दुई तिहाई भागमा र लुम्बिनी प्रदेशको पनि करिब करिब दुई तिहाई भागमा औसतभन्दा बढी वर्षा हुने सम्भावना ५५ देखि ६५ प्रतिशत छ भन्ने देखाएको छ । यसबाट के बुझिन्छ भने गण्डकी प्रदेशमा सबैभन्दा बढी वर्षा हुने देखिन्छ ।’’डा. उप्रेतीका अनुसार यसपटकको विशेषता भनेको उच्च हिमाली क्षेत्रमा पनि औसतभन्दा बढी वर्षा र खासगरी कर्णाली प्रदेशको उत्तरी भाग र सुदूरपश्चिम प्रदेशको उत्तरी भाग, लुम्बिनी प्रदेशको उत्तरी भागका साथै गण्डकी प्रदेशको पनि उत्तरी भागमा औसतभन्दा बढी तापक्रम पनि हुने भनिएकाले हुनाले चाहीँ डरलाग्दो विषय छ । उच्च हिमाली क्षेत्रमा तापक्रम औसतभन्दा बढी हुनु भनेको हिम पहिरोदेखि हिमताल विस्फोटका घटनापनि सँगसँगै हुने त्यस्तो अवस्थापनि देखाएको उहाँको भनाइ छ । ‘‘यो लामो प्रक्षेपण भयो अब प्रत्येक महिनाको प्रक्षेपण पनि हुन्छ । र यो असारको नजिक नजिक जुन प्रक्षेपण हुन्छ त्यसलाई हेर्नुपर्ने हुन्छ । असारको पहिलो हप्ताको प्रक्षेपण, साउनको पहिलो हप्ताको प्रक्षेपण, भदौको पहिलो हप्ताको प्रक्षेपण त्यो हेरेपछि अहिलेको अवस्था कति ब्रेक हुन्छ । बिच बिचमा मनसुन लगातार आउने होइन ।’’ उहाँले भन्नुभयो ।कृषि क्षेत्रमा मनसुनी असरको समस्या न्यूनीकरणमा जोड दिनुपर्छडा. उप्रेतीले मनसुनी वर्षा जुन रूपमा हुनुपर्ने हो सोही रूपमा भए कृषि प्रणालीलाई पनि फाइदा पुग्ने बताउनुभयो । मनसुनको बिचमा लामो समय पानी परेन भने कृषिमा यसले नराम्रो असर पार्ने जानकारी दिनुभयो । यसलाई व्यवस्थित वा न्यूनीकरण गर्नेतर्फ भने सरोकारवाला निकायहरूको भूमिका नै बढी महत्त्वपूर्ण हुने डा. उप्रेतीको भनाइ छ । मनसुनी असरले पार्ने समस्या न्यूनीकरणमा सरोकारवाला निकायमात्र नभई आम नागरिकको भूमिका पनि उत्तिकै महत्त्वपूर्ण हुने उहाँ बताउनुहुन्छ । उहाँले भन्नुभयो, ‘‘कृषिको सन्दर्भमा कृषि अनुसन्धान केन्द्रदेखि लिएर कृषि विभाग, कृषि मन्त्रालयसँग बढी विज्ञता हुन्छ । उहाँले कुन बालीमा कस्तो असर पर्छ भन्नेकुरा उहाँहरूलाई बढी थाहा हुन्छ । मैले भन्दा चाहीँ पानीको प्रकृतिका विषयमा भन्दा धानको बिउ रोप्ने समय नेपालमा अधिकांश जेठको अन्तिमतिर या असारको पहिलो सातासम्मको समय हुन्छ । धानको बिउ खेतमा रोप्ने र पाखो जमिनमा पनि धान मकै छर्ने समय यतिबेलै हुन्छ ।’’अब सुरुको अवस्थामा प्रि मनसुनमा मनसुन सक्रिय भएको छ । यो पछिल्लो मनसुनभन्दा अगाडिको महिनामा अझ बढी सक्रिय भएको छ । आज र भोलिमा पनि प्रि मनसुनको अन्तिम अवस्थामा पनि मनसुन सक्रिय हुने नै देखिन्छ । यो वर्ष उच्च पहाडी तथा हिमाली क्षेत्रमा पनि डेङ्गुु देखिनसक्छडा. उप्रेतीले यस वर्ष औषतभन्दा बढी पानी र औषतभन्दा बढी तापक्रम हुने देखिएकाले डेङ्गु रोग पछिल्ला वर्षहरूको भन्दा बढ्नसक्ने बताउनुभयो । औसतभन्दा बढी पानी परेर खाल्डाखुल्डीमा पानी जम्ने र पानी रोकिएसँगै बढ्ने तापक्रमका कारण ती खाल्डाखुल्डी डेङ्गु उत्पादन गर्ने उद्योगका रुपमा परिणत हुनसक्ने उहाँको बुझाइ छ । साथै यो वर्ष उच्च पहाडी तथा उच्च हिमाली क्षेत्रमा पनि डेंगु देखिने सम्भावना भएकाले सचेतना फैलाउनु जरुरी भएको उहाँको भनाइ छ । यो आजको मात्र समस्या नभएकोले यस प्रकारका समस्या समाधानका लागि प्रविधिमा पनि सँगसँगै काम गर्नुपर्नेमा उहाँले जोड दिनुभयो । उहाँले भन्नुभयो, ‘‘पहिलो त मनसुन सिजनमा सबैभन्दा बढी देखिने र नेपालले सबैभन्दा बढी भोगेको समस्या भनेको डेङ्गुको समस्या हो । डेङ्गुको समस्या तापक्रम औसतभन्दा बढी भयो र पानी औसतभन्दा बढी परेर खाल्डाहरुमा पानी भरियो र मनसुन ब्रेक भएको अवस्थामा डेङ्गुको मच्छर उत्पादन गर्ने उद्योगजस्तो हुन्छ । र मानिसहरूमा डेङ्गुको केशहरू पछिल्ला वर्षहरूको भन्दा बढ्नसक्ने छ ।’’जोखिम आँकलन गरेर पूर्वसूचना प्रणाली विकास गर्नुपर्छ डा. उप्रेतीले उत्तरी क्षेत्ररुमा औषतभन्दा तापक्रम र वर्षा बढी हुने भएकाले हिमाली क्षेत्रमा पनि बढी पानी परेको बताउनुभयो । जसका कारण माटो बगाएर ल्याउने, नदी थुनिने फेरि फुट्ने र नदी थुनिदा त्यसले ठुलो तालको रूप लिने भएकाले झनै विकराल अवस्थाको सिर्जना हुनसक्ने उहाँको भनाइ छ । त्यसकारण हिमाली भेगबाट बग्ने नदीहरू कर्णाली, कोशी, राप्ती, बबईदेखि नारायणीसम्म तटीय क्षेत्रमा उपल्लोदेखि तल्लो अवस्थासम्म जोखिमको आँकलन गरेर पूर्वसूचना प्रणालीको विकास गर्नुपर्नेमा उहाँले जोड दिनुभयो ।‘‘औसतभन्दा बढी तापक्रम उत्तरी क्षेत्रमा पर्ने र धेरैजसो जल तथा मौसम विज्ञान विभागको नक्सा जुन बाहिर आएको छ मनसुनको । त्यसलाई मात्र हेर्ने हो भने पनि औसतभन्दा वर्षा पनि उत्तरी क्षेत्रमा बढी हुने र औसतभन्दा तापक्रम पनि उत्तरी क्षेत्रमा बढी हुने हुनाले मैले दुई तरिकाबाट हेर्छु । एउटा उत्तरी क्षेत्रमा औसतभन्दा बढी वर्षा हुनुभनेको चाहीँ त्यो हिउँको रूपमा या पानीको रूपमा कुन रूपमा पर्छ भन्ने कुरा चाहीँ त्यसको महत्त्व हुन्छ ।,’’ उहाँले भन्नुभयो, ‘‘अहिलेको अनुमान हेर्दा चाहीँ उच्च हिमाली क्षेत्रमा पानी पर्ने सम्भावनाहरू बढेर गएको र पानी परिराखेको देख्यौँ । जुन खालको बाढी आयो त्यो चाहीँ हिउ परेर आएको बाढी होइन, पानी परेर आएको बाढी हो । र अहिलेको यो प्रक्षेपण पनि कतै उच्च हिमाली क्षेत्र जहाँ माटोमात्र छ । वन वस्पतिले छोपेको अवस्था छैन ।’’भौतिक संरचना निर्माणलाई वैज्ञानिक बनाउनुपर्छ हरेक वर्ष हुने मनसुनी क्षति कम गर्न भौतिक संरचना र अन्य संरचना निर्माणलाई वैज्ञानिक तरिका अपनाउनुपर्नेमा डा. उप्रेतीले जोड दिनुभयो । उहाँले रोशी खोलामा हालै पुगेको क्षतिको उदाहरण दिँदै २४ घण्टामा एक सय चालिस देखि २ सय मिलिमिटर वर्षापछि आउने बाढी ४४ मिलिलिटरमै आउनु खतराको सङ्केत भएको स्पष्ट पार्नुभयो । ‘‘प्रत्येक वर्ष आउने मनसुनी अवस्था छ त्यो अवस्था अहिले औसतीय अवस्था हुँदा पनि बाढी पहिरो आउने सम्भावना बढी हुन्छ । अहिले चाहीँ हाम्रो जतिपनि भौतिक संरचना निर्माण र अन्य संरचनालाई वैज्ञानिक तरिकाले निर्माण नगरेको अवस्थाले गर्दा थोरै पानीमा पनि जस्तो रोशी खोलामा ४४ मिलिमिटर पानीमा त्यत्रो ठूलो बाढी आयो ।,’’ उहाँले भन्नुभयो, ‘‘भनेपछि लगभग २४ घण्टामा एक सय ४० मिलिमिटर दुई सय मिलिमिटर वर्षाभएपछि आउने बाढी ४४ मिलीलिटरमै आयो भनेपछि यो खतरनाक हो । र अहिले ४४ मिलीमिटरभन्दा बढी वर्षा त हुन्छ हुन्छ सबै ठाउँमा । रोशीले जुन एक खालको अवस्था देखायो । त्यो हाम्रो लागि चुनौती हो । र त्यो चुनौती देशका धेरै भागमा हुनसक्ने भएकाले त्यसलाई मध्यनजर गरेर यातायातका क्षेत्रमा सचेतना अपनाउनुपर्ने, गत वर्षको घटना ताजै छ । अन्य ठाउँमा कच्चि रोडहरूमा पहिरोले ब्लक हुने अवस्था छ । खाद्य ढुवानी गर्नुपर्ने अवस्था । १०÷१५ दिन को अवधिमा त्यो समय भन्दा अघि नै दूरदराजका गाउँहरूमा ढुवानी गरिसक्नु पर्‍यो ।’’",
      "link": "https://gorkhapatraonline.com/news/156245",
      "image": "https://gorkhapatraonline.com/storage/media/275379/conversions/1748062699-2fCyZ-original-thumb.jpg"
    },
    {
      "slug": "156179",
      "title": "आर्थिक सुधारको कार्ययोजना सार्वजनिक",
      "timestamp": 1748044800000,
      "source": "gp",
      "content": "सरकारले निरन्तर तथा छ महिनादेखि तीन वर्षसम्म सक्ने गरी ४०८ बुँदे आर्थिक सुधार कार्यान्वयन कार्ययोजना स्वीकृत गरेको छ ।",
      "longContent": "गोरखापत्र समाचारदाताकाठमाडौँ, जेठ १० गते । सरकारले निरन्तर तथा छ महिनादेखि तीन वर्षसम्म सक्ने गरी ४०८ बुँदे आर्थिक सुधार कार्यान्वयन कार्ययोजना स्वीकृत गरेको छ । पूर्वसचिव रामेश्वर खनाल संयोजकत्वको उच्चस्तरीय आर्थिक सुधार सुझाव आयोगको प्रतिवेदन कार्यान्वयन गर्न सरकारले आर्थिक सुधार कार्यान्वयन कार्ययोजना तयार पारेको हो । बुधबार बसेको मन्त्री परिषद्को बैठकले उच्चस्तरीय आर्थिक सुधार सुझाव आयोग, २०८१ को सुझाव कार्यान्वयनका लागि तयार गरिएको आर्थिक सुधार कार्यान्वयन कार्ययोजना स्वीकृत गरेको थियो । प्रधानमन्त्री तथा मन्त्रीपरिषद्को कार्यालयका सचिव चुडामणि पौडेल संयोजक रहेका तीन सदस्यीय समितिले खनाल आयोगको सुझावलाई कार्यान्वयन गर्न कार्ययोजना तयार पारेको थियो । उक्त कार्ययोजनालाई अर्थ मन्त्रालयले शुक्रबार सार्वजनिक गरेको हो ।आयोगले दिएको सुझाव कार्यान्वयन गर्न तत्कालीन, छमहिने, एकबर्से, दुई वर्ष र तीन वर्षसम्मको कार्ययोजना तयार गरिएको छ । कार्ययोजनाले मौद्रिक नीति, वित्तीय अनुशासन, सार्वजनिक संस्थान, कानुनी सुधार र क्षेत्रगत विकासलाई समेटेको छ ।नेपाल राष्ट्र बैङ्कले ब्याजदर स्थिर राख्न र तरलता व्यवस्थापन गर्ने, चार–आठ महिनाको आयात धान्ने विदेशी विनिमय सञ्चिति कायम गर्ने कार्ययोजनामा उल्लेख छ । सरकारी खर्च र करमा कटौती, कालोबजारी नियन्त्रण सहज आपूर्ति सुनिश्चित गरिने छ । यस्तै कार्ययोजना अनुसार १४ पुराना ऐन खारेज गरी नयाँ नियमनकारी ऐन ल्याइने, हेटौँडा र उदयपुर सिमेन्ट उद्योगको निजीकरण र जनकपुर चुरोट कारखाना खारेज गरिने छ । राष्ट्रिय अनुसन्धान परिषद् स्थापना र तथ्याङ्क कार्यालयको क्षमता वृद्धि कार्ययोजनामा उल्लेख छ । कार्ययोजनामा आर्थिक सुधारका काम, सहजीकरण गर्ने निकाय, समयसीमा र उपलब्धि निर्धारण गरिएको छ ।  कार्ययोजना अनुसार १४ वटा कानुन खारेज गर्ने सुझावलाई दुई वर्षभित्र कार्यान्वयन गरिने भएको छ । यसका लागि सम्बन्धित मन्त्रालयले तयारी गर्नुपर्ने भएका कारण उक्त कार्यायोजना लागु गर्ने समयसीमा तय गरिएको छ ।यस्तै कम्तीमा तीन महिनाका लागि पुग्ने पेट्रोलियम पदार्थको भण्डारण गर्ने कार्ययोजना तीन वर्षभित्र पूरा गरिने उल्लेख छ ।वृद्धभत्ता पाउने उमेर ६८ वर्षबाट बढाएर ७० वर्ष पुर्‍याउन र भत्ता पाउन राष्ट्रिय परिचयपत्र अनिवार्य गर्ने कार्ययोजना छ । सरकारले गत कात्तिकमा बनाएको उच्चस्तरीय आर्थिक सुधार आयोगले वैशाखमा उपप्रधानमन्त्री तथा अर्थमन्त्री विष्णु पौडेललाई अन्तिम प्रतिवेदन बुझाएको थियो । सो प्रतिवेदनलाई कार्यान्वयन गर्दै जाने निर्णय गरेको सरकारले आफ्नो वार्षिक नीति तथा कार्यक्रममा सुझाव कार्यान्वयनको विषय समेटेको थियो । प्रधानमन्त्री कार्यालयले सो कार्ययोजनालाई सम्बन्धित मन्त्रालयले आफूमातहतका सम्बन्धित विभागमार्फत कार्यान्वयन गर्ने व्यवस्था मिलाउन निर्देशनसमेत दिएको छ । त्यस्तै अनुगमन तथा निर्देशनको जिम्मेवारी पाएकालाई समेत त्यही अनुसार समन्वय, सहजीकरण र सहयोग गर्नसमेत निर्देशन दिइएको छ ।विभिन्न मन्त्रालय, राष्ट्र बैङ्क, धितोपत्र बोर्ड, नेपाल पर्यटन बोर्ड, नपाल दूरसञ्चार प्राधिकरण, विश्वविद्यालयसहितलाई जिम्मेवार निकाय तोकिएको छ ।  मन्त्रीपरिषद्ले वैशाख २ मा कार्ययोजना बनाउन समिति गठन गरेको थियो । समितिमा प्रधानमन्त्री तथा मन्त्रीपरिषद् कार्यालयका सचिव चूडामणि पौडेलको नेतृत्वमा गोविन्दबहादुर कार्की, कृष्णबहादुर राउत र रावस्वसचिव दिनेशकुमार घिमिरे सदस्य रहेको समितिले कार्ययोजना बनाएको थियो ।",
      "link": "https://gorkhapatraonline.com/news/156179",
      "image": "https://gorkhapatraonline.com/storage/media/275270/conversions/2233-original-thumb.jpg"
    },
    {
      "slug": "156178",
      "title": "स्थानीय तहमा सीमा विवाद, कानुनी समाधान गर्ने सरकारको तयारी",
      "timestamp": 1748044800000,
      "source": "gp",
      "content": "सरकारले स्थानीय तहका सीमा विवादलाई जिल्लास्तरमा प्राविधिक समिति बनाई समाधान गर्ने भएको छ ।",
      "longContent": "काठमाडौँ, जेठ १० गते ।  सरकारले स्थानीय तहका सीमा विवादलाई जिल्लास्तरमा प्राविधिक समिति बनाई समाधान गर्ने भएको छ । स्थानीय तहको सङ्ख्या र सिमाना हेरफेर गर्नका लागि जिल्ला समन्वय समितिका प्रमुखको संयोजकत्वमा पाँच सदस्यीय प्राविधिक समिति गठन गरी कानुनी रूपमा नै स्थानीय तहको सीमा विवाद समस्याको समाधान गर्न लागिएको हो । स्थानीय तहको सीमा विवाद पेचिलो बन्दै गएपछि सङ्घीय मामिला तथा सामान्य प्रशासन मन्त्रालयले सीमा विवादका लागि कानुनी बाटो पहिल्याउन लागेको हो । स्थानीय सरकार सञ्चालन ऐन संशोधनको क्रममा रहेको र उक्त ऐनको संशोधित मसौदामा स्थानीय तहको सीमा विवाद जिल्लामा नै प्राविधिक समिति गठन गरी समाधान गर्ने विषय समावेश गरिएको छ ।  मन्त्रालयलका अनुसार जिल्लामा जिल्ला समन्वय समितिको प्रमुख संयोजकत्वमा सम्बन्धित गाउँपालिका वा नगरपालिकाका प्रमुख वा उपप्रमुख, सहायक प्रमुख जिल्ला अधिकारी, प्रमुख नापी अधिकृत, प्रमुख मालपोत अधिकृत सदस्य रहने व्यवस्थाको प्रस्ताव गरिएको छ । त्यस्तै सम्बन्धित गाउँपालिका वा नगरपालिकाका प्रमुख प्रशासकीय अधिकृत सदस्यसचिव रहने गरी संशोधित ऐनको मसौदामा उल्लेख गरिएको छ । मन्त्रालयका सङ्घीय मामिला महाशाखा प्रमुख तथा सहसचिव प्रकाश दाहालले संशोधित ऐन पास भएपछि जिल्लाको सीमा विवादको विषय सधैँका लागि समाधान गर्ने बाटो खुल्ने स्पष्ट पार्नुभयो । उहाँका अनुसार अहिले स्थानीय सरकार सञ्चालन ऐन संशोधनका लागि कानुन, न्याय तथा संसदीय मामिला मन्त्रालय र अर्थ मन्त्रालयबाट राय आइसकेको छ । उक्त रायसहितको मसौदा मन्त्रीपरिषद्मा पेस गरी मन्त्रीपरिषद्ले सुझाव प्रदान गरेपछि ऐन संशोधनका लागि संसद्मा दर्ता गर्ने तयारी गरिएको छ । दाहालले भन्नुभयो, “स्थानीय तहको सीमा विवाद पेचिलो विषय भएकाले जिल्लामा नै प्राविधिक समिति बनाई विवाद समाधान गर्नु सबैभन्दा बढी व्यावहारिक र प्रभावकारी हुने भएकाले मन्त्रालयले जिल्लामा प्राविधिक समिति निर्माण गर्ने गरी प्रस्ताव गरेको हो ।” कुल ७५३ स्थानीय तहमा अहिले १०९ वटा स्थानीय तहमा कुनै न कुनै प्रकारका सीमा विवाद छन् । साबिक स्थानीय तह पुनर्संरचना गर्ने क्रममा पनि साबिक स्थानीय विकास अधिकारीको संयोजकत्वमा प्राविधिक समिति निर्माण गरी उक्त समितिको सिफारिसका आधारमा स्थानीय तह पुनर्संरचना आयोगले स्थानीय तहको पुनर्संरचना गरेको थियो । सीमा विवाद, वडा विभाजन, सिमाना हेरफेर र केन्द्र परिवर्तन गर्ने विषय केही जटिल भएकाले मन्त्रालयले उक्त जटिलता फुकाउन प्राविधिक समितिको प्रस्ताव गरेको हो । कतिपय स्थानीय तहमा अहिले पनि सीमाको समस्याले गर्दा सेवा केन्द्रसम्म पुग्न ५० मिटर दुरीको बाटोलाई पाँच घण्टा लगाएर घुम्नुपर्ने बाध्यता छ । स्थानीय तह पुनर्संचरना भई दुई पटक स्थानीय तहको निर्वाचन भइसके पनि सिमाना विवादको समस्या भने झनै बल्झँदै गएको थियो ।  सीमा विवादले सिर्जना गरेका समस्या भौगोलिक रूपमा नजोडिनुपर्ने वडा जोडिएको र जोडिनुपर्ने वडा नजोडिएका, अन्तरजिल्ला र अन्तरपालिकाबिच विवाद उत्पन्न भएको, आन्तरिक वडा तथा नक्सा मिलान, स्थानीय तहका खोलाका सिमाना, स्थानीय सेवाग्राहीलाई सेवाप्रदायक कार्यालयसम्म पुग्न अपायक परेको, भौगोलिक र जनसाङ्ख्यिक सन्तुलनका आधारमा सिमाना वैज्ञानिक तथा व्यावहारिक नभएकोलगायतका विषयमा विवाद हुँदै आएका छन् । स्थानीय तहका जनप्रतिनिधिले सिमाना विवाद मिलाउन पटक पटक मन्त्रालयमार्फत सरकारको ध्यानाकर्षण गराउँदा पनि विवाद समाधान नभएपछि सरकारले स्थानीय सरकार सञ्चालन ऐन संशोधन गरी कानुनी रूपमा नै सीमा विवादको समाधान गर्ने उपायको खोजी गर्न लागेको मन्त्रालयले जनाएको छ । नेपाल नगरपालिका सङ्घका अध्यक्ष भीमप्रसाद ढुङ्गानाले ढिलै भए पनि सरकारले सीमा विवाद समाधान गर्न गरेको प्रयास सकारात्मक भएको बताउनुभयो । स्थानीय तहको सिमाना विवादसम्बन्धी फाइल मन्त्रालयमा बढ्दै गएकाले मन्त्रालयले दीर्घकालीन रूपमा समस्याको समाधानका लागि ऐन संशोधन गरी कानुनी उपचार खोज्न लागेको हो । कास्कीको माछापुच्छ«े गाउँपालिका अध्यक्ष मीनबहादुर गुरुङले गाउँपालिकाको सीमा विवादले स्थानीय नागरिकलाई सेवा केन्द्रसम्म पुग्न चरम समस्या हुँदै आएको बताउनुभयो । उहाँले वडा नं. ८ र ९ का स्थानीयलाई वडा कार्यालयसम्म पुग्न अपायक पर्ने भएकाले वडाको पुनर्संरचना गरी वडा नं. ८ को कतिपय गाउँलाई वडा नं. ९ मा हाल्नुपर्ने र वडा नं. ९ को गाउँलाई वडा नं. ८ मा हाल्नुपर्ने अवस्था रहेको बताउनुभयो ।",
      "link": "https://gorkhapatraonline.com/news/156178",
      "image": "https://gorkhapatraonline.com/storage/media/275269/conversions/Samanya-Prashasan-Mantralaya-original-thumb.jpg"
    },
    {
      "slug": "156177",
      "title": "सङ्क्रमणकालीन न्याय : काम अघि बढाउँदै दुई आयोग",
      "timestamp": 1748044800000,
      "source": "gp",
      "content": "द्वन्द्वकालीन घटनामा अनुसन्धान, परिपूरण तथा कारबाहीको सिफारिसको अधिकार पाएका दुई आयोगले झन्डै तीन वर्षदेखि रोकिएका काम पदाधिकारी पाएसँगै अघि बढाएका छन् ।",
      "longContent": "काठमाडौँ, जेठ १० गते । द्वन्द्वकालीन घटनामा अनुसन्धान, परिपूरण तथा कारबाहीको सिफारिसको अधिकार पाएका दुई आयोगले झन्डै तीन वर्षदेखि रोकिएका काम पदाधिकारी पाएसँगै अघि बढाएका छन् । विस्तृत शान्ति सम्झौताको दुई दशकसम्म पनि सङ्क्रमणकालीन न्यायको काम टुङ्गिएको छैन । दुई पटक आयोग पुनर्गठन भई अहिले तेस्रो पटक पदाधिकारी नियुक्त भएका छन् । तीन वर्षसम्म प्रशासनिक एकाइ मात्र रहेकोमा पदाधिकारी चयनसँगै रोकिएका काम अघि बढाइएका हुन् । गत भदौमा भएको आयोगको ऐन संशोधनको व्यवस्था अनुसार दुवै आयोगले पदाधिकारी पाएसँगै पुनः उजुरी आह्वान गरिएको छ । संशोधित कानुन अनुसार यसअघि उजुरी आह्वानको समयमा काबुबाहिरको परिस्थितिका कारण निवेदन दिन नपाएका व्यक्तिलाई तीन महिना समय दिने व्यवस्था गरेको थियो । कानुनी व्यवस्था अनुसार दुवै आयोगले जेठ ४ गतेदेखि नै तीन महिनाको समय दिएर पुनः उजुरी माग गरेका हुन् । भदौ ४ गतेसम्म उजुरीको समय रहने छ । दुवै आयोगले संशोधित ऐनको व्यवस्था अनुसार नियमावली संशोधनको प्रक्रियालाई पनि अघि बढाएका छन् । नियमावली संशोधनसँगै आयोगमा यसअघि नेतृत्व गरिसकेका पदाधिकारीलाई पनि छलफलको कार्यसूची बनाइएको छ । बेपत्ता पारिएका व्यक्तिको छानबिन आयोग सदस्य एवं प्रवक्ता सिर्जना पोखरेल शिवाकोटीले आयोगले अहिले आन्तरिक कामलाई नै प्राथमिकतामा राखेको बताउनुभयो । पोखरेलले भन्नुभयो, “हामीले भर्खरै पदभार ग्रहण गरेका छौँ । कानुनी व्यवस्था अनुसार पुनः उजुरी आह्वान भएको छ । साथै संशोधन भएको ऐनको व्यवस्था अनुसार हामी नियमावली संशोधनको पनि प्रक्रियामा छौँ । प्रदेश अनुसार वर्गीकृत उजुरीलाई अध्ययनका लागि सदस्यको जिम्मेवारी बाँडफाँट गरेका छौँ ।”आयोगमा विचाराधीन उजुरीलाई यसअघि नै वर्गीकरण गरिएको छ । जस अनुसार सदस्यलाई प्रदेशगत जिम्मेवारी तोकिएको छ । जिम्मेवारी दिँदा सदस्यले स्थायी रूपमा प्रतिनिधित्व गर्ने भन्दा फरक प्रदेश तोकिएको छ । बेपत्ता पारिएका व्यक्तिको छानबिन आयोगमा तीन हजार २८८ उजुरी यसअघि दर्ता भएका थिए । जसमा ७४६ उजुरी आयोगले फस्र्योट गरेको छ । २७७ उजुरी सत्य निरूपण तथा मेलमिलाप आयोगमा पठाएको छ । ३३२ उजुरी तामेलीमा राखिएको आयोगको तथ्याङ्कमा उल्लेख छ । दुई हजार पाँच सय सय उजुरी छानबिनमा रहेका छन् । आयोगले हालसम्म एक हजार ३४१ परिवारलाई परिचयपत्र प्रदान गरेको छ । उजुरीका आधारमा हालसम्म दुई हजार ५५७ व्यक्ति बेपत्ता रहेको आयोगको तथ्याङ्क छ । सत्य निरूपण तथा मेलमिलाप आयोगका सचिव एवं प्रवक्ता पाराश्वर ढुङ्गानाले संशोधित कानुन अनुसार नियमावली तर्जुमालाई पहिलो प्राथमिकतामा राखेको बताउनुभयो । नियमावली तर्जुमा, आयोगको कार्यालय र जनशक्ति व्यवस्थापन पनि तत्काल आवश्यक रहेको ढुङ्गानाले बताउनुभयो । उहाँले भन्नुभयो, “छुट उजुरीको माग हामीले गरिसकेका छौँ । पदाधिकारी पाएसँगै नियमावलीको कामलाई पहिलो प्राथमिकतामा राखेका छौँ । कोष परिचालन नियमावली पनि तर्जुमा हुनुपर्ने छ ।”आयोगले कार्यालय व्यवस्थापनका लागि कानुन मन्त्रालयमार्फत सरकारलाई गत फागुनमा नै पत्राचार गरेको थियो । भद्रकालीको कृषि अनुसन्धान परिषद्को भवन माग गरेर आयोगले पत्राचार गरेको थियो तर हालसम्म निर्णय भएको छैन । सत्य निरूपणमा यसअघि ६३ हजार ७१८ उजुरी परेका थिए । जसमा तीन हजार ७८७ को प्रारम्भिक छानबिन भएको छ । आयोगको तथ्याङ्क अनुसार ६१८ जनालाई पीडित परिचयपत्र वितरण गरिएको छ । उजुरीलाई प्रदेशगत, जिल्लागत वर्गीकरण पनि आयोगले गरेको छ । दुई आयोगलाई कसरी अघि बढाउने भन्ने विषयमा कानुन मन्त्रालयले गरिरहेको अध्ययन प्रतिवेदन प्राप्त भएपछि थप रोडम्याप बनाउने नीति आयोगले लिएका छन् । पूर्वमन्त्री गोविन्द बन्दीको संयोजकत्वमा कानुन मन्त्रालयले उक्त कमिटी बनाएको छ । नीतिपत्रका रूपमा उक्त कमिटीले दिने सुझावमा समेत आधारित भएर कार्ययोजना गठनको तयारीमा आयोग छन् । कानुन मन्त्रालयका अनुसार उक्त प्रतिवेदन प्राप्तिको चरणमा छ । पीडितलाई सुनिश्चिता दिलाऊराष्ट्रिय मानव अधिकार आयोगले द्वन्द्वकालीन आयोग गठनको प्रक्रियामा असन्तुष्टि जनाएका पीडितलाई समेटेर अघि बढ्न आग्रह गरेको छ । विगतका असफलतालाई समेत ध्यानमा राखी कार्यसम्पादन गर्न पनि मानव अधिकार आयोगले दुवै आयोगलाई आग्रह गरेको छ । आयोग प्रवक्ता डा. टीकाराम पोखरेलले भन्नुभयो, “सङ्क्रमणकालीन न्याय पीडितको सन्तुष्टिमा केन्द्रित हुनुपर्ने कुरामा आयोग दृढ छ । सङ्क्रमणकालीन न्यायका अन्तर्राष्ट्रिय अभ्यासलाई आत्मसात् गर्दै सङ्क्रमणकालीन न्यायलाई विशुद्ध कानुनी प्रकृतिको न्यायिक निरूपणको विषय मात्र नबुझी पीडितको सन्तुष्टिलाई केन्द्रमा राख्न, भविष्यमा द्वन्द्व नदोहोरियोस् भन्नेतर्फ विचार पु¥याउन र द्वन्द्वपीडित समुदायलाई विश्वासमा लिई कार्य गर्न आयोग सम्बद्ध सबै पक्षलाई अनुरोध गर्दछ ।”आयोग गठनको प्रक्रियामा यसअघि अन्तर्राष्ट्रिय समुदायले पीडितमैत्री नभएको भन्दै आपत्ति जनाइरहेका बेला गत भदौमा आयोगको ऐन संशोधन विधेयक प्रमाणीकरण भएसँगै नेपालको शान्ति प्रक्रियामा सहयोग गरिरहेका देश तथा दातृ निकायले सकारात्मक प्रतिक्रिया दिएका छन् ।",
      "link": "https://gorkhapatraonline.com/news/156177",
      "image": "https://gorkhapatraonline.com/storage/media/275267/conversions/565-original-thumb.jpg"
    },
    {
      "slug": "156176",
      "title": "जुम्ली मार्सीको नयाँ जात, स्वाद उस्तै",
      "timestamp": 1748044800000,
      "source": "gp",
      "content": "जुम्लामा उत्पादन हुने रैथाने जुम्ली मार्सीको नयाँ जात विकास गरिएको छ । कृषि अनुसन्धान केन्द्र विजयनगर जुम्लाले रैथाने मार्सी धानको अनुसन्धान गरेर नयाँ जातको धानको बिउ उत्पादन गरी किसानका बिचमा लैजान सुरु गरेको छ ।",
      "longContent": "जुम्ला, जेठ १० गते । जुम्लामा उत्पादन हुने रैथाने जुम्ली मार्सीको नयाँ जात विकास गरिएको छ । कृषि अनुसन्धान केन्द्र विजयनगर जुम्लाले रैथाने मार्सी धानको अनुसन्धान गरेर नयाँ जातको धानको बिउ उत्पादन गरी किसानका बिचमा लैजान सुरु गरेको छ ।झन्डै दुई दशकदेखि मार्सी धानमा देखिएको ब्लास्कट रोगले किसानलाई हैरानी दिइरह्यो । मार्सीमा रोग लाग्ने भएकाले धान सखाप हुने र भने अनुसारको उत्पादन नहुने भएपछि यसको उत्पादनमा ह्रास हुने समस्या भइरहेको थियो ।निकै पोसिलो र मिठो स्वाद हुने भएकाले बजारको माग धेरै भए पनि रोगले उत्पादन वृद्धि गर्न धान मरुवा रोग (राइस ब्लास्ट) रोग लागेर किसानलाई हैरान बनाइरहेको समयमा मार्सी धानको नयाँ जातको विकास गरिएको हो । रैथाने मार्सी धानलाई जोगाइराख्ने, रोग नलाग्ने र उत्पादन बढाउने उद्देश्यले नयाँ जातको विकास गरिएको हो । कृषि अनुसन्धान केन्द्र विजयनगरका अनुसार इन्हान्स्ड जुम्ली मार्सी–१८, इन्हान्स्ड जुम्ली मार्सी–२० र इन्हान्स्ड जुम्ली मार्सी–२२ को रैथाने जुम्ली मार्सीको नयाँ धानको जात विकास गरिएको छ । कृषि अनुसन्धान केन्द्र जुम्लाका प्रमुख वैज्ञानिक डा. नवराज आचार्यले नयाँ विकास गरिएको पुरानो रैथाने मार्सी धानसँग कुनै प्रकारको फरक र कमी नभएको बताउनुभयो । उहाँका अनुसार झन्डै सात/आठ वर्षअगाडि अनुसन्धान सुरु गरिए पनि झन्डै डेढ वर्षअगाडि सफलता प्राप्त भएको हो । कार्यालयका अनुसार यो अनुसन्धानका लागि वैज्ञानिकले ‘मास मार्कर एसिस्टेड सेलेक्सन’ विधिको प्रयोग गरिएको हो । किसानलाई वितरण सुरु  कृषि अनुसन्धान केन्द्र प्रमुख वैज्ञानिक डा. आचार्यका अनुसार यस वर्ष जुम्ली मार्सी १८ को १० केजी, जुम्ली मार्सी २० को १० केजी र जुम्ली मार्सी २२ को २० केजी बिउ किसानलाई वितरण गरिएको छ । मार्सी धानको नयाँ जातको विकास हुनेबित्तिकै अघिल्लो वर्ष केही किसानलाई बिक्रीवितरण गरिएको जानकारी उहाँले दिनुभयो ।गुठीचौर गाउँपालिका–५ का किसान पनिमल सार्कीले मार्सी धानको नयाँ जातको विकास हुनेबित्तिकै आफूले एक केजी धानको बिउ लिएर घरमा ब्याड बनाई धान उत्पादन गरेको जानकारी दिनुभयो । उहाँले एक केजी धानबाट उत्पादन गरेको ४९ केजी उत्पादन भएको र त्यसमध्ये ३९ केजी यस वर्ष जिल्ला कृषि विकास कार्यालयलाई बिउका लागि उपलब्ध गराएको बताउनुभयो ।  उहाँका अनुसार नयाँ विकास गरिएको जातको स्वाद पहिलेको भन्दा कुनै फरक छैन । कृषि विकास कार्यालयले कृषि विकास कार्यालयले अनुसन्धान गरी नयाँ धान विकास गरेको धानको जिल्लाका चार वटा समूहमा बेर्नाका लागि उपलब्ध गराएको छ । अहिले जुम्लामा धान २०८ हेक्टरमा उत्पादन गरिन्छ । चालु आर्थिक वर्ष २०८१/८२ मा पाँच हजार ९८७ मेट्रिक टन धान जुम्लामा उत्पादन भएको कार्यालयले जनाएको छ । उत्पादन दोब्बर हुने दाबीवैज्ञानिकका अनुसार नयाँ विकास गरिएको मार्सी धानको दोब्बर उत्पादन हुने दाबी गरिएको छ । डा. आचार्यका अनुसार जुम्लामा रैथाने रूपमा रहेको मार्सी धानको प्रतिहेक्टर २.५ मेट्रिक टन उत्पादन हुँदै आएको छ । अहिले नयाँ अनुसन्धान गरिएको जातबाट प्रतिहेक्टर साढे चारदेखि पाँच मेट्रिक टन उत्पादन हुने छ । यसका साथै यसमा धान मरुवा ब्लास्ट रोग लाग्ने छैन । यसले गर्दा एकातिर उत्पादन बढी हुने अर्कोतिर रोग नलागेर उत्पादन भइरहने उहाँले बताउनुभयो । धानमा रोग लाग्ने भएकाले किसानले केही समय भारत तथा विभिन्न स्थानमा औषधी ल्याएर पनि प्रयोग गर्न बाध्य भएका थिए अब यो जातमा रोग नलाग्ने भएको वैज्ञानिक बताउँछन् ।",
      "link": "https://gorkhapatraonline.com/news/156176",
      "image": "https://gorkhapatraonline.com/storage/media/275266/conversions/Jumal-Marsi-dhan-Research-Photo-Netra-Shahi-original-thumb.jpg"
    },
    {
      "slug": "156175",
      "title": "एक सय आठ जनाविरुद्ध मुद्दा चलाउन सिफारिस",
      "timestamp": 1748044800000,
      "source": "gp",
      "content": "राजावादी समूहले गत चैत १५ गते काठमाडौँको तीनकुने घटनामा गरेको हिंसात्मक प्रदर्शनमा पक्राउ परेका आरोपितमाथिको अनुसन्धान पूरा गरी प्रहरीले रायसहितको प्रतिवेदन जिल्ला सरकारी वकिल कार्यालयमा बुझाएको छ ।",
      "longContent": "गोरखापत्र समाचारदाता काठमाडौँ, जेठ १० गते । राजावादी समूहले गत चैत १५ गते काठमाडौँको तीनकुने घटनामा गरेको हिंसात्मक प्रदर्शनमा पक्राउ परेका आरोपितमाथिको अनुसन्धान पूरा गरी प्रहरीले रायसहितको प्रतिवेदन जिल्ला सरकारी वकिल कार्यालयमा बुझाएको छ ।शान्तिपूर्ण भनिएको प्रदर्शन आगजनी, तोडफोड र लुटपाटमा परिणत भई हिंसात्मक बनेपछि प्रदर्शनकारीले लगाएको आगोमा परी टेलिभिजन पत्रकार सुरेश रजक र कीर्तिपुरका सविन महर्जनको मृत्यु भएको थियो ।  उक्त घटनामा निजी तथा सार्वजनिक सम्पत्तिमा तोडफोड र आगजनी गरी ठुलो भौतिक क्षति गराइएको थियो । जिल्ला प्रहरीपरिसर काठमाडौँले झन्डै दुई महिना लगाएर तयार पारेको अनुसन्धान प्रतिवेदनमा पक्राउ गरेका ९० जना र फरार १८ जना गरी १०८ जनाविरुद्ध राज्यद्रोह, आपराधिक उपद्रव, कर्तव्य ज्यान र ज्यानसम्बन्धी कसुरमा मुद्दा चलाउन सिफारिस गरिएको छ । प्रतिवेदनले उक्त घटनाका मुख्य आरोपित मेडिकल व्यवसायी दुर्गा प्रसाईंविरुद्ध कर्तव्य ज्यान, ज्यान मार्ने उद्योग, राजद्रोह र आपराधिक उपद्रव कसुर गरी पाँच वटा अभियोगमा मुद्दा चलाउन सिफारिस गरिएको छ ।यस्तै राष्ट्रिय प्रजातन्त्र पार्टी (राप्रपा) का वरिष्ठ उपाध्यक्ष रविन्द्र मिश्र, महामन्त्री तथा प्रतिनिधि सभा सदस्य धवलशमशेर राणालगायतमाथि राज्यद्रोह तथा आपराधिक उपद्रवको कसुरमा मुद्दा चलाउन सिफारिस गरिएको छ । परिसरका प्रहरी प्रमुख अपिलराज बोहोराले हिंसात्मक प्रदर्शनमा संलग्न आरोपितमाथि विभिन्न चार वटा कुसुरमा मुद्दा चलाउन सिफारिस गरिएको जानकारी दिनुभयो ।जिल्ला सरकारी वकिल कार्यालय काठमाडौँका प्रवक्ता गोकुलबहादुर निरौलाले प्रहरीले बुझाएको अनुसन्धान अध्ययन गरी जिल्ला अदालत काठमाडौँमा अभियोजन दर्ता गरिने जानकारी दिनुभयो ।",
      "link": "https://gorkhapatraonline.com/news/156175",
      "image": "https://gorkhapatraonline.com/storage/media/275265/conversions/tinkune-aandolan-7_bikash-dware-original-thumb.jpg"
    },
    {
      "slug": "156168",
      "title": "सशस्त्र प्रहरीको गाडीबाट स्थानीयले मल खोसे",
      "timestamp": 1747958400000,
      "source": "gp",
      "content": "भन्सार र सशस्त्र प्रहरीको संयुक्त टोलीले भारतीय मल पक्राउ गरेको थाहा पाएपछि स्थानीयले मल नियन्त्रणमा लिएर मलको बोरा काट्दै बाटोमा छरेका छन् ।",
      "longContent": "जानु पाण्डेकपिलवस्तु, जेठ ९ गते । भन्सार र सशस्त्र प्रहरीको संयुक्त टोलीले भारतीय मल पक्राउ गरेको थाहा पाएपछि स्थानीयले मल नियन्त्रणमा लिएर मलको बोरा काट्दै बाटोमा छरेका छन् ।कपिलवस्तुको कृष्णनगर नगरपालिका –८, बहादुरगन्जमा सशस्त्र प्रहरीले समातेको अवैध भारतीय मल स्थानीयले खोसेर बाटोमा छरेका हुन् । शुक्रवार दिउँसो ४ बजे सशस्त्र प्रहरी र भन्सार कार्यालयको संयुक्त टोलीले नियन्त्रणमा लिएको ३२ बोरा मल स्थानीयको भिडले लुटपाट गर्दै नष्ट गरेको बताइएको छ । सशस्त्र प्रहरी बल २८ नम्बर गणका गणपति, सशस्त्र प्रहरी उपरीक्षक नेत्र केसीका अनुसार मल तस्करीको सूचना पाएपछि सशस्त्र प्रहरी अस्थायी गुल्म कृष्णनगर र भन्सार कार्यालयको टोली संयुक्त रूपमा खटिएको थियो । टोलीले स्थानीय अरवाज खाँको टहरोमा लुकाइएको भारतीय युरिया मल बरामद गरेको थियो । मल पक्राउ गरिएको खबर फैलिएपछि स्थानीय कृषकहरू भनिने समूह घटना स्थलमा जम्मा भएका थिए । ‘हाम्रो मल’ भन्दै सशस्त्र प्रहरीको गाडीलाई घेराबन्दी गर्दै मल नियन्त्रणमा लिएका थिए । मलका बोरा काटेर बाटोमा छरेको सशस्त्र प्रहरी नायब उपरीक्षक अरुण सिंहले जानकारी दिनुभयो । प्रहरी र स्थानीयविच केहीबेर विवाद भएको उहाँको भनाइ छ । कपिलवस्तुमा युरिया मलको अभाव देखिएको छ । खेतीपातीको मुख्य सिजन सुरु भएसँगै किसानहरू भारतीय मलमा भर पर्न बाध्य छन् । यही अवस्थाको फाइदा उठाउँदै केही समूहले कृषक भन्दै भारतीय मलको तस्करी गरी महँगोमा बेच्ने गरेको प्रहरीको भनाइ छ ।",
      "link": "https://gorkhapatraonline.com/news/156168",
      "image": "https://gorkhapatraonline.com/storage/media/275255/conversions/news-kapilvastu-mal--original-thumb.jpg"
    },
    {
      "slug": "156154",
      "title": "आत्मानुशासन, करूणा, सहिष्णुता र अहिंसालाई व्यवहारमा उतारौँः राष्ट्रपति",
      "timestamp": 1747958400000,
      "source": "gp",
      "content": "राष्ट्रपति रामचन्द्र पौडेलले बौद्ध धर्मले आत्मानुशासन, करुणा, सहिष्णुता र अहिंसाको अमूल्य शिक्षा प्रदान गर्दै आएकाले यसलाई हामी सबैले व्यवहारमा उतार्न सक्नुपर्ने बताउनुभएको छ ।",
      "longContent": "काठमाडौँ, जेठ ९ गते । राष्ट्रपति रामचन्द्र पौडेलले बौद्ध धर्मले आत्मानुशासन, करुणा, सहिष्णुता र अहिंसाको अमूल्य शिक्षा प्रदान गर्दै आएकाले यसलाई हामी सबैले व्यवहारमा उतार्न सक्नुपर्ने बताउनुभएको छ । देशभित्रका विभिन्न गुम्बाहरूबाट सहभागितामा ४७औँ लामा देशदर्शन भ्रमण सम्पन्न गरी फर्किएका लामा आनी सहभागी कार्यक्रमलाई शुक्रबार शीतल निवासमा सम्बोधन गर्दै उहाँले सो धारणा व्यक्त गर्नुभएको हो । “मूर्त र अर्मूत बौद्ध सम्पदाको जगेर्ना गर्दै बौद्ध दर्शनको जीवनोपयोगी पक्षलाई व्यवहारमा उतार्नसके मुलुकको हितार्थ उपयोगी मार्ग प्रशस्त हुँदै जानेछ”, राष्ट्रपतिले भन्नुभयो । त्यसको  लागि बौद्ध दर्शन प्रवर्धन तथा गुम्बा विकास समितिले आगामी दिनमा अझै प्रभावकारी भूमिका निर्वाह गर्ने राष्ट्रपति पौडेलले विश्वास व्यक्त गर्नुभयो । यस किसिमको भ्रमणले बौद्ध धर्म, दर्शनको संरक्षण विकास र प्रवर्धनमा टेवा पुर्‍याउँदै धार्मिक पर्यटन अभिवृद्धि गर्न सकारात्मक भूमिका निर्वाह गर्ने उहाँको भनाइ थियो । “बौद्ध तीर्थस्थलको भ्रमण कार्यक्रमले मुलुकमा दिगो शान्ति र विकासका लागि टेवा मिल्नेछ भन्ने कुरामा विश्वस्त छु”, राष्ट्रपति पौडेलले भन्नुभयो । उहाँले यस यात्राबाट फर्कनुभएका लामा तथा आनीले देशका विभिन्न बौद्ध गन्तव्यमा पुगेर  केवल तीर्थयात्रा मात्र गर्नुभएको छैन, नेपाली समाजको धार्मिक ऐक्यबद्धता र आत्मिक समृद्धिको सन्देश पनि बोकेर आउनुभएको विश्वास व्यक्त गर्नुभयो । राष्ट्रपति पौडेलले नेपाली समाजमा बौद्ध शिक्षा, साधना र सांस्कृतिक जागरणका क्षेत्रमा गुम्बा विकास समितिले पुर्‍याउँदै आएको योगदान सराहनीय छ भन्नुभयो । रासस",
      "link": "https://gorkhapatraonline.com/news/156154",
      "image": "https://gorkhapatraonline.com/storage/media/275239/conversions/ramchandra__pauydel-original-thumb.jpg"
    },
    {
      "slug": "156138",
      "title": "शिक्षा र निजामति ऐन ल्याउने कुरामा काँग्रेस दृढ छ : सभापति देउवा",
      "timestamp": 1747958400000,
      "source": "gp",
      "content": "नेपाली काँग्रेसका सभापति शेरबहादुर देउवाले स्वदेशमै सीपको उपयोग र लगानी गर्ने वातावरण सिर्जना गर्न जरुरी भइसकेको बताउनुभएको छ ।",
      "longContent": "काठमाडौँ, जेठ ९ गते । नेपाली काँग्रेसका सभापति शेरबहादुर देउवाले स्वदेशमै सीपको उपयोग र लगानी गर्ने वातावरण सिर्जना गर्न जरुरी भइसकेको बताउनुभएको छ । पार्टी केन्द्रीय कार्यालय सानेपामा आयोजित एक कार्यक्रमलाई सम्बोधन गर्नुहुँदै उहाँले यस्तो बताउनुभएको हो । सभापति देउवाले रोजगारी सिर्जना गरी युवा जनशक्ति स्वदेशमै रहने वातावरण मिलाउनुपर्ने बताउनुभयो । उहाँले राष्ट्रिय नीतिमै रोजगारीलाई प्राथमिकता दिनुपर्ने कुरा आवश्यक रहेको उल्लेख गर्नुभयो । उहाँले शिक्षा ऐन, निजामति ऐन ल्याउने कुरामा पनि नेपाली काँग्रेस दृढ रहेको बताउनुभयो । सामाजिक सुरक्षा भत्ता वितरणमा समाजवादी अवधारणा बमोजिम नसक्नेलाई उपलब्ध गराउनुपर्ने देखिएको र योगदानमा आधारित सामाजिक सुरक्षा असङ्गठित क्षेत्रका श्रमजीविहरुले पाउन सहज बनाउनुपर्ने बतउनुभयो । त्यसका लागि कानुन संशोधन गरेर व्यवहारिक रुपमा कार्यान्वयन गर्न आवश्यक रहेको जानकारी दिनुभयो । ‘‘शिक्षा ऐन, निजामति ऐन ल्याउने कुरामा पनि नेपाली काँग्रेस दृढ छ । सामाजिक सुरक्षा भत्ता वितरणमा समाजवादी अवधारणा बमोजिम नसक्नेलाई उपलब्ध गराउनुपर्ने देखिन्छ भने योगदानमा आधारित सामाजिक सुरक्षा असङ्गठित क्षेत्रका श्रमजीविहरुले पाउन सहज होस्, भन्नका निमित्त कानुन संशोधन गरेर व्यवहारिक रुपमा कार्यान्वयन गर्नुपर्ने हुन्छ ।,’’ सभापति देउवाले भन्नुभयो, ‘‘अनौपचारिक क्षेत्रका श्रमीकका निम्ति श्रमीक पहिचान पञ्जीकरणका लागि स्थानीय तहमा व्यवस्था गर्न पार्टीले पहल गर्ने नै छ । रोजगारी सिर्जना गरी युवा जनशक्ति स्वदेशमै रहने र आफ्नै देशमा वृद्धि, सीप र लगानी गर्ने वातावरण सिर्जना गर्न जरुरी भइसकेको छ । राष्ट्रिय नीतिमै रोजगारीलाई प्राथमिकता दिनुपर्ने कुरा आवश्यक छ ।’’सभापति देउवाले श्रम क्षेत्रको कानुन कार्यान्वयनमा केही समस्या रहेको गुनासो आएको भन्दै श्रम ऐनको कार्यान्वयनमा काँग्रेसले पहल गर्ने प्रतिवद्धता जनाउनुभयो ।",
      "link": "https://gorkhapatraonline.com/news/156138",
      "image": "https://gorkhapatraonline.com/storage/media/275218/conversions/1747991366-K8CDv-original-thumb.jpg"
    },
    {
      "slug": "156136",
      "title": "बजेट निर्माणलाई ध्यानमा राख्दै अर्थ मन्त्रालय प्रवेशमा कडाइ",
      "timestamp": 1747958400000,
      "source": "gp",
      "content": "अर्थ मन्त्रालयका प्रशासन महाशाखा प्रमुख थानप्रसाद पंगेनीका अनुसार बजेट निर्माणसम्बन्धी सबै पक्षसँग परामर्श तथा छलफल गर्ने र सुझाव लिने कार्य सम्पन्न भइसकेका छन्। अहिले बजेट तयारीको कार्य जारी रहेको उहाँको भनाइ छ।",
      "longContent": "काठमाडौँ, जेठ ९ गते। अर्थ मन्त्रालयले बजेट निर्माणलाई ध्यान दिएर मन्त्रालय प्रवेशमा कडाइ गरेको छ। अर्थ मन्त्रालयका प्रशासन महाशाखा प्रमुख थानप्रसाद पंगेनीका अनुसार बजेट निर्माणसम्बन्धी सबै पक्षसँग परामर्श तथा छलफल गर्ने र सुझाव लिने कार्य सम्पन्न भइसकेका छन्। अहिले बजेट तयारीको कार्य जारी रहेको उहाँको भनाइ छ। उहाँले भन्नुभयो, “बजेट निर्माणसम्बन्धी सबैपक्षसँग परामर्श तथा छलफल गर्ने र सुझाव लिने कार्य सम्पन्न भइसकेका छन्। अहिले तयारीका कार्यहरु जारी छन्। बजेट तयारीलाई व्यवस्थित र योजनबद्धरुपमा अघि बढाउन मन्त्रालय प्रवेशमा कडाइ गरेका हौं।”उहाँका अनुसार आर्थिक वर्ष २०८२/८३ को बजेट निर्माणसम्बन्धी परामर्श, छलफल र सुझावका लागि अर्थ मन्त्रालयले गत वैशाख महिनामा सबैलाई सहज पहुँचको व्यवस्था गरेको थियो।यही जेठ १५ गते संघीय संसदको बैठकमा उपप्रधानमन्त्री एवं अर्थमन्त्री विष्णुप्रसाद पौडेलले आर्थिक वर्ष २०८२र ८३ को बजेट वक्तव्य प्रस्तुत गर्नुहुनेछ।",
      "link": "https://gorkhapatraonline.com/news/156136",
      "image": "https://gorkhapatraonline.com/storage/media/275223/conversions/Ministry-of-finance-original-thumb.jpg"
    },
    {
      "slug": "155928",
      "title": "मौसम विश्लेषण : किन बढ्दैछ लगातार तापक्रम ?",
      "timestamp": 1747958400000,
      "source": "gp",
      "content": "जल तथा मौसम पूर्वानुमान विभागले यस वर्षको मनसुनमा देशभर न्यूनतम र अधिकतम तापक्रम सरदरभन्दा बढी हुने सम्भावना रहेकोे आङ्कलन गरेको छ ।",
      "longContent": "काठमाडौं, जेठ ९ गते । जल तथा मौसम पूर्वानुमान विभागले यस वर्षको मनसुनमा देशभर न्यूनतम र अधिकतम तापक्रम सरदरभन्दा बढी हुने सम्भावना रहेकोे आङ्कलन गरेको छ । विभागले जेठ १८ गतेदेखि असोज १४ गतेसम्म चार महिनाको गरिएको मनसुन ऋतुको हावापानी आङ्कलन अनुसार सुदूरपश्चिम प्रदेशको उत्तर–पूर्वी भू–भाग, कर्णाली प्रदेशको उत्तरी भू–भाग, लुम्बिनी प्रदेशको उत्तरी भू–भाग, गण्डकी प्रदेशको पश्चिमी भू–भाग, मधेश प्रदेशको पश्चिमी भू–भाग र बागमती प्रदेशको मध्य भू–भागमा सरदरभन्दा बढी अधिकतम तापक्रम रहने सम्भावना ५५ प्रतिशतदेखि ६५ प्रतिशत रहेको छ ।यसैगरी, मधेश प्रदेशको पूर्वी भू–भाग र गण्डकी प्रदेशको मध्य भू–भागमा सरदरभन्दा बढी तापक्रम रहने सम्भावना ३५ प्रतिशतदेखि ४५ प्रतिशत रहेको तथा देशका बाँकी भू–भागमा अधिकतम तापक्रम सरदरभन्दा बढी हुने सम्भावना ४५ प्रतिशतदेखि ५५ प्रतिशतसम्म रहेको छ ।बढ्दो न्यूनतम तापक्रम :देशकै अत्यधिक गर्मी हुनेमध्येको नेपालगन्जमा गएको जेठ १ गते यस वर्षकै उच्च ४१ दशमलव ४ डिग्री तापक्रम मापन भएको थियो । विभागका जलवायु विश्लेषण शाखाका मौसमविद् सुदर्शन हुमागाईँका अनुसार पछिल्लो समय सन् २०२० यता न्यूनतम र अधिकतम दुवै तापक्रम बढ्दै गएको अवस्था छ । अधिकतम तापक्रमभन्दा न्यूनतम तापक्रम लगातार बढ्दै गएको उहाँको भनाइ छ । मौसमविद् हुमागाईँले भन्नुभयो, “सन् २०२० पछि नियमित रुपमा न्यूनतम तापक्रम बढीरहेको देखिन्छ । यो जलवायु परिवर्तनकै असर हुन सक्छ । किनभने जाडोयाम, मनसुन, प्रि–मनसुन प्राय सबै सिजनमा न्यूनतम तापक्रम बढिरहेको छ ।”उहाँले मौसमको प्रवृत्ति विश्लेषण (ट्रेण्ड एनालाइसिस) हेर्दा पनि नेपालको तापक्रम बढ्दो क्रममा रहेको जानकारी दिनुभयो । उहाँले भन्नुभयो, “अधिकतम तापक्रम पनि प्रत्येक दशक शून्य दशमलव पाँच डिग्री अनि न्यूनतम प्रत्येक दशक शून्य दशमलव दुई डिग्री बढीरहेको नै छ ।”त्यसो त, विभागले यो मनसुनमा खासगरी, कर्णाली र बागमती प्रदेशका अधिकांश भू–भाग, लुम्बिनी प्रदेशको मध्य भू–भाग, मधेश प्रदेशका पश्चिमी भू–भाग र कोशी प्रदेशको तराई भू–भागमा न्यूनतम तापक्रम सरदरभन्दा बढी हुने सम्भावना ५५ प्रतिशतदेखि ६५ प्रतिशत छ ।यसैगरी, सुदूरपश्चिम प्रदेशको दक्षिण–पश्चिमी भू–भाग, गण्डकी प्रदेशको उत्तर–पूर्वी भू–भाग र कोशी प्रदेशको उत्तरी भू–भागमा न्यूनतम तापक्रम सरदरभन्दा बढी हुने सम्भावना ३५ प्रतिशतदेखि ४५ प्रतिशत रहेको छ । यसबाहेक, देशका बाँकी भू–भागमा न्यूनतम तापक्रम सरदरभन्दा बढी हुने सम्भावना ४५ प्रतिशतदेखि ५५ प्रतिशत छ । मौसम पूर्वानुमान महाशाखाका मौैसमविद् रोजन लामिछानेले मार्चदेखि सेप्टेम्बरसम्म तापक्रम बढ्ने नै मौसम रहेको भन्नुहुँदै पानी नपरेको अवस्थामा तापक्रम प्रणाली बढी सक्रिय हुने बताउनुभयो ।मौसमविद् लामिछानेले भन्नुभयो, “अहिले नेपालको गर्मी मौसम नै हो । यो मार्चदेखि सेप्टेम्बरसम्मको समयमा तापक्रम बढ्ने समय नै हो । घाम लागेको अथवा पानी नपरेको अवस्थामा तापक्रम प्रणाली धेरै सक्रिय हुन्छ । दिनभरी घाम मजाले लाग्यो भने तराईमा मात्र नभएर पहाडमा पनि यो अवस्था रहन्छ ।”पहाडमा बढ्दै गर्मी :अधिकतम तापक्रम ४० डिग्री पुगेको अवस्थामा हावा समेत तातो हुने र यसले मानिसको स्वास्थ्य र जनजीविकामा समेत असर पार्न सक्छ । यस वर्ष नेपालगञ्जसहित भैरहवा, धनगढी लगायतका क्षेत्रमा अधिकतम तापक्रम भइरहेको उहाँको भनाइ छ ।उहाँले भन्नुभयो, “नेपालगञ्जमा मात्रै नभएर भैरहवा आसपासका क्षेत्रहरु धनगढीमा पनि ४० डिग्रीभन्दा माथि तापक्रम पुगेको छ । अघिल्लो वर्ष पनि एकदमै तापक्रम बढिरहेको अवस्था थियो र अहिले पनि तापक्रम केही समययता बढेको अवस्था छ । तराईमा मात्र नभएर पहाडमा पनि बढिरहेको छ ।”पहाडमा स्थानीय वायु र बंगालको खाडीबाट आएको जलवाष्पयुक्त वायुका कारण यो वर्ष त्यति धेरै तापक्रम बढ्ने सम्भावना नरहेको उहाँको भनाइ छ । उहाँले भन्नुभयो, “विशेषगरी, पहाडमा स्थानीय वायु र विभिन्न जलवाष्पयुक्त वायु बंगालको खाडीबाट आएको हुनाले यो वर्ष त्यति धेरै तापक्रम बढ्न पाएको अवस्था छैन । कहिलेकाही तातो दिनको अवस्था भइरहेको छ । पूर्वी तराईका क्षेत्रमा त्यति धेरै तापक्रम बढेको अवस्था देखिँदैन ।” गर्मीयाममा स्वभाविकरुपमा गर्मी बढ्ने भएता पनि मनसुनसँगै वर्षा हुने उहाँको भनाइ छ । मौसम परिवर्तनको कारण के ?नेपालको मौसम परिवर्तन एवम् न्यूनतम तापक्रम बढ्दै जानुको कारण के हो भन्ने जिज्ञासामा मौसमविद् हुमागाईँले यसको प्राकृतिक र मानवीय दुवै कारण रहेको बताउनुभयो । प्राकृतिक कारणले तत्काल एवम् द्रूत गतिमा जलवायु परिवर्तन नहुने उहाँको भनाइ छ ।उहाँले भन्नुभयो, “प्राकृतिक कारण भनेको पृथ्वी कति अक्षमा ढल्केको छ, त्यो परिवर्तन हुन्छ । त्यसपछि, सूर्यलाई कसरी घुमिरहेको छ, त्यो बाटो परिवर्तन हुन्छ, सोलार कन्स्ट्यान्ट भन्छौं हामी । सूर्यबाट कस्तो तातोपना आइरहेको छ, यो सबैमा निर्भर हुन्छ । यो एकदमै ढिला प्रक्रिया हो । यसले दू्रतगतिमा जलवायु परिवर्तन गराउँदैन ।”उहाँले जलवायु परविर्तनको अर्को कारण मानव सिर्जित समस्या रहेको बताउनुभयो । उहाँले भन्नुभयो, “मानव सिर्जित समस्या भनेको जस्तै मान्छेले गर्ने व्यवहार, गतिविधि हो । त्यसमा हामीले कार्बन उत्सर्जनलाई लिन सक्छौं । अहिले कार्बन डाओअक्साइड वायुमण्डलमा जति छ र जति बढ्दै गयो त्यति नै तातोपना बढ्दै जान्छ । वनजङ्गल, समुद्रको पानीले सीमित मात्रामा कार्बनडा ओअक्साइड सोच्न सक्छ । मान्छेले सिर्जना गरेको कार्बन डाओअक्साइड सोसेर नभ्याउने खालको छ ।” उहाँले समुद्री सतहको तापक्रमलगायत मौसमी प्रणालीका कारण जलवायु परिवर्तन हुने बताउनुभयो । उहाँले भन्नुभयो, “ऋतुगत जलवायुलाई प्रभाव पार्ने तत्वहरु हुन्छन् । जस्तै, उत्तरी गोलार्धमा हिऊँ कति पर्छ ? त्यसपछि प्रशान्त महासागर, हिन्द महासागरमा समुद्री सतहको तापक्रम कस्तो हुन्छ ? भन्ने कुराहरुले पनि ऋतुगत जलवायुलाई प्रभाव पार्छ ।”विभागले यस मनसुन ऋतुमा देशका अधिकांश स्थानमा सरदरभन्दा बढी वर्षा हुने सम्भावना रहेको बताएको छ । देशका विभिन्न स्थानमा ५५ प्रतिशतदेखि ६५ प्रतिशत, ४५ प्रतिशतदेखि ५५ प्रतिशत र ३५ प्रतिशतदेखि ४५ प्रतिशत वर्षा हुने सम्भावना रहेको आङ्कलन गरिएको छ ।",
      "link": "https://gorkhapatraonline.com/news/155928",
      "image": "https://gorkhapatraonline.com/storage/media/275229/conversions/494362203_668084923055435_9146488497513172342_n-original-thumb.jpg"
    },
    {
      "slug": "156114",
      "title": "लागु औषधको समस्या डरलाग्दो छ, नियन्त्रणमा लाग्नूस् : गृहमन्त्री",
      "timestamp": 1747958400000,
      "source": "gp",
      "content": "गृहमन्त्री रमेश लेखकले देशभर लागु औषधको समस्या डरलाग्दो रुपमा बढिरहेको बताउनुभएको छ ।जनकपुरमा शुक्रबार मधेश प्रदेशस्तरीय सुरक्षा गोष्ठीमा बोल्नुहुँदै उहाँले यस्तो बताउनुभएको हो ।",
      "longContent": "जनकपुरधाम, जेठ ९ गते । गृहमन्त्री रमेश लेखकले देशभर लागु औषधको समस्या डरलाग्दो रुपमा बढिरहेको बताउनुभएको छ । जनकपुरमा शुक्रबार मधेश प्रदेशस्तरीय सुरक्षा गोष्ठीमा बोल्नुहुँदै उहाँले यस्तो बताउनुभएको हो । गृहमन्त्री लेखकले लागु औषधको नियन्त्रण जरुरी रहेको बताउनुभयो । उहाँले सडक दुर्घटना नेपालको अर्को विकराल समस्या रहेको बताउँदै सडक दुर्घटनाबाट दैनिक झण्डै सात जनाको ज्यान जाने गरेको जानकारी दिनुभयो । उहाँले देशभर आत्महत्यका कारण दैनिक १७ जनाको ज्यान जाने गरेको र साइबर क्राइम पनि डरलाग्दो समस्याका रुपमा आएको बताउनुभयो । उहाँले लागु औषधको नियन्त्रणमा खटिएर लाग्न प्रदेशका सुरक्षा निकायहरुलाई निर्देशन दिनुभयो । ‘‘ड्रग्सको धेरै ठुलो समस्या छ । देशभर नै लागु औषधको समस्या देखिएको छ । लागु औषधको नियन्त्रण जरुरी छ । सडक दुर्घटना अर्को ठुलो समस्यका रुपमा रहेको छ । एक दिनमा झण्डै सात जना मानिस सडक दुर्घटनाबाट मृत्यु हुने गरेको छ । सडक दुर्घटनाको नियन्त्रण अर्को महत्त्वपूर्ण काम हो । आत्महत्याको अवस्था देशभर झण्डै १७ जनाले एक दिनमा आत्महत्या गरिरहेका छन् ।,’’ गृहमन्त्री लेखकले भन्नुभयो, ‘‘अर्को साइबर क्राइम छ । यो सबै कुरा एक अर्कोसँग जोडिएको छ । मानिसले लागु औषध सेवन गरेर सवारी चलाउँछ, दुर्घटना हुन्छ । लागु औषध सेवन गरेर डिप्रेसनमा जान्छ, लागु औषध सेवन गरेर परिवारमा तनाव हुन्छ, आत्महत्या गर्दछ । लागु औषधको नियन्त्रणमा खटिएर लाग्नुहोला ।’’गृहमन्त्री लेखकले शान्ति सुरक्षा देशको पहिलो शर्त र आवश्यकता भएको उल्लेख गर्नुभयो । शान्ति सुरक्षाको स्थिति कमजोर हुने वित्तिकै देश विकासका काममा अवरोध आउने बताउनुभयो ।",
      "link": "https://gorkhapatraonline.com/news/156114",
      "image": "https://gorkhapatraonline.com/storage/media/275191/conversions/1747983541-d7PcO-original-thumb.jpg"
    },
    {
      "slug": "156112",
      "title": "आर्थिक सुधार प्रतिवेदन कार्यान्वयन गर्न ४०८ बुँदे कार्ययोजना",
      "timestamp": 1747958400000,
      "source": "gp",
      "content": "सरकारले रामेश्वर खनाल नेतृत्वको उच्चस्तरीय आर्थिक सुधार आयोगको प्रतिवेदन तीन वर्षभित्र कार्यान्वयनमा लैजाने गरी ४०८ बुँदे कार्ययोजना बनाएको छ ।",
      "longContent": "काठमाडौँ, जेठ ९ गते । सरकारले रामेश्वर खनाल नेतृत्वको उच्चस्तरीय आर्थिक सुधार आयोगको प्रतिवेदन तीन वर्षभित्र कार्यान्वयनमा लैजाने गरी ४०८ बुँदे कार्ययोजना बनाएको छ ।कार्ययोजनामा तीन वर्ष भित्रै उक्त प्रतिवेदन कार्यान्वयनमा लगिने उल्लेख छ । कार्ययोजनामा आयोगले तयार गरेका विषयहरु कार्यान्वयन गर्नका लागि निकाय समेत तोकिएको छ । जसअनुसार विदेशी विनिमय सञ्चितिले वस्तु तथा सेवाको आयात धान्नसक्ने अवधि पाँचदेखि सात महिनासम्म कायम गर्न नेपाल राष्ट्र बैंक तोकिएको छ । उक्त काम राष्ट्र बैंकले गरेपछि विदेशी विनिमय सञ्चितिले पाँचदेखि सात महिनाको वस्तु तथा सेवा आयात धान्नसक्ने गरी राखिएको हुने कार्ययोजनामा राखिएको छ ।राष्ट्र बैंकले नै ब्याजदरका सन्दर्भमा उत्पादनमूलक र निर्यातमुखी क्षेत्रमा प्रवाह हुने कर्जालाई स्थिर ब्याजदरमा प्राप्त हुने व्यवस्था गर्नुपर्नेछ । यसको सहजीकरण भने अर्थ मन्त्रालयले गर्नुपर्नेछ । त्यसबाट उत्पादनमूलक निर्यातमुखी क्षेत्रमा स्थिर ब्याजदरमा कर्जा प्रवाह भएको हुनेछ ।उत्पादनमूलक उद्योग र निर्यातलाई प्रवर्धन गर्न त्यस क्षेत्रमा जाने कर्जा र स्थिर आय भएका व्यक्तिहरूले लिने पहिलो घरकर्जा निश्चित अवधिसम्म स्थिर ब्याजदरमा उपलब्ध हुने व्यवस्था राष्ट्र बैंकले गर्नुपर्नेछ, जसबाट निश्चित अवधिसम्म ब्याजदर स्थिर भएको हुने एक वर्षभित्र कर्जा र निक्षेपको ब्याजदर अन्तर कम भएको हुने आशा गरिएको छ ।बैंकिङ्ग प्रणालीको सञ्चालन लागत कम गर्न, क्षमता अभिवृद्धि गर्न र वित्तीय स्थायित्व कायम गर्न कर्जा र निक्षेपको ब्याजदर अन्तर कम गर्दै लैजाने काम नेपाल राष्ट्र बैंकले गर्नुपर्ने छ ।  त्यस्तै, निक्षेपको वास्तविक ब्याजदर धनात्मक र कर्जाको ब्याजदर एकल उच्च अङ्क वा न्युन दोहोरो अङ्कमा मात्र रहने गरी ब्याजदर नीति एक वर्ष भित्र राष्ट्र बैंकले अबलम्बन गर्नुपर्नेछ । अर्थतन्त्रमा ब्याजदर उतारचढावलाई सम्बोधन गर्न ऋणपत्र बजारको विकास नेपाल राष्ट्र बैकले गर्ने कार्ययोजनामा उल्लेख छ ।   कम ब्याजदरमा सहजै वित्तीय स्रोत उपलब्ध गराउन वैकल्पिक वित्तको व्यवस्था गर्ने काम एकै वर्ष भित्र अर्थमन्त्रालयले गर्नुपर्ने कार्ययोजनामा उल्लेख छ । यसको अनुगमन प्रधानमन्त्री तथा मन्त्रीपरिषद्बाट हुने कार्ययोजनामा उल्लेख छ । उक्त अवधिमा अर्थ मन्त्रालयले गरेको सो कार्यबाट वैकल्पिक वित्त परिचालन भएको हुने उल्लेख छ ।त्यस्तै, अर्थ मन्त्रालयले सरकारी खर्च कटौती तथा अप्रत्यक्ष करका दरहरूमा कमी ल्याउने उल्लेख छ । जसबाट सरकारी खर्च कटौती तथा अप्रत्यक्ष करका दरहरूमा कमी आएको हुने आशा गरिएको छ ।कार्ययोजनमा सम्बन्धित मन्त्रालयहरुले उत्पादन र व्यवसायिक लागत घटाउने उपाय अवलम्बन गर्ने उल्लेख छ । जसबाट उत्पादन तथा व्यावसायिक लागत घटेको हुने उल्लेख छ ।जसबाट कालोबजारी नियन्त्रण भई वस्तु तथा सेवाको आपूर्ति सुनिश्चित भएको हुने लक्ष्य लिइएको छ ।मन्त्रिपरिषद्को गत वैशाख २ को निर्णयबमोजिम प्रधानमन्त्री तथा मन्त्रिपरिषद्को कार्यालयका सचिवको संयोकत्वमा अर्थ मन्त्रालयका राजस्व सचिव र उद्योग, वाणिज्य तथा आपूर्ति मन्त्रालयका सचिव (उद्योग) सदस्य रहने गरी समिति गठन भएको थियो । उक्त समितिलाई पूर्वसचिव रामेश्वरप्रसाद खनालको अध्यक्षतामा गठित उच्चस्तरीय आर्थिक सुधार सुझाव आयोग, २०८१ को प्रतिवेदनले दिएका सुझावहरू कार्यान्वयनका लागि कार्ययोना तयार गर्ने जिम्मेवारी दिइएको थियो । सोही समितिले तयार पारेको कार्ययोजनालाई मन्त्रिपरिषद्ले स्वीकृत गरेको थियो ।",
      "link": "https://gorkhapatraonline.com/news/156112",
      "image": "https://gorkhapatraonline.com/storage/media/275186/conversions/Untitled-1-original-thumb.jpg"
    },
    {
      "slug": "156097",
      "title": "पञ्चाङ्ग यसरी बन्छ",
      "timestamp": 1747958400000,
      "source": "gp",
      "content": "नेपाली सनातन समाजमा धार्मिक, सांस्कृतिक र सामाजिक कार्यका लागि पञ्चाङ्ग प्रयोग गरिन्छ । ज्योतिषशास्त्रमा तिथि–बार–नक्षत्र–योग–करणको एकीकृत रूपलाई पञ्चाङ्ग भन्ने गरिएको छ । जसलाई बोलीचालीको भाषामा पात्रो भनिन्छ ।",
      "longContent": "नेपाली सनातन समाजमा धार्मिक, सांस्कृतिक र सामाजिक कार्यका लागि पञ्चाङ्ग प्रयोग गरिन्छ । ज्योतिषशास्त्रमा तिथि–बार–नक्षत्र–योग–करणको एकीकृत रूपलाई पञ्चाङ्ग भन्ने गरिएको छ । जसलाई बोलीचालीको भाषामा पात्रो भनिन्छ । पञ्चाङ्गमा यी पाँच पक्षको गणनाका साथै ग्रहहरूको अवस्था, चाडपर्वको निर्णय, विवाह–व्रतबन्ध–अन्नप्रासनको साइत र सूर्यचन्द्र ग्रहण आदि विभिन्न पक्ष समेटिएको हुन्छ । सनातन धर्मका चाडपर्व र साइत आदिको निर्धारण पञ्चाङ्गबाट नै हुने गर्छ । नेपालमा पात्रोको नियमन नेपाल पञ्चाङ्ग निर्णायक विकास समितिले गर्दै आएको छ । उसले देशभर पात्रो निकाल्ने पञ्चाङ्गकारलाई एकैथलोमा राखेर पञ्चाङ्गमा एकरूपता ल्याउने काम गर्छ । समितिले साउनमा पञ्चाङ्ग दर्ताका लागि आह्वान गर्दछ । त्यसका लागि एक महिना समय दिइएको हुन्छ । पात्रो गणनाको काम वैशाखदेखि नै सुरु गरिन्छ । नियमित पात्रो निकाल्दै आएकाले आगामी वर्षका लागि तयार पारेको कपी बुझाए पुग्छ तर नयाँले भने तीन वर्षको नमुना बुझाउनु पर्छ । नयाँ पञ्चाङ्गकारका लागि परीक्षणकालको प्रावधान पनि राखिएको छ । दर्ता अवधि सकिएपछि समितिले भदौमा सबै पञ्चाङ्गकारलाई बोलाउँछ । आफ्नो पात्रोको गणनासहित उपस्थित भएका ज्योतिषी सबैलाई राखेर समितिका पदाधिकारीले छलफल गर्छन् । भदौ र असोजमा सामान्य छलफल भए पनि ठूला चाडपर्वका कारण कामको गति भने मङ्सिरदेखि मात्र अघि बढ्छ । मङ्सिरदेखि प्रत्येक दिनजसो बस्ने बैठकमा सबै पञ्चाङ्गकर्ताको पात्रोको रुजु गरिन्छ । तिथि–नक्षत्र–योग–करणका घडी पला केलाइन्छ । तिनमा एकरूपता ल्याइन्छ । त्यसपछि ग्रहको अवस्था रुजु गरिन्छ । पञ्चाङ्गकर्ताले निकालेका विभिन्न साइतबारे समेत छलफल हुन्छ । चाडपर्वका सम्बन्धमा कहिलेकाहीँ समस्या पर्न सक्छ । यस्तो हुँदा यसअघि के गरिएको रहेछ भनी पुरानो पात्रो हेरिन्छ । धर्मशास्त्र–न्याय आदिका ग्रन्थ पल्टाइन्छ, विषयविज्ञ बोलाइन्छ । त्यसपछि मात्र निर्णय लिइन्छ ।समितिबाट स्वीकृति पाइसकेपछि पञ्चाङ्गकर्ताले पात्रोको शुद्धाशुद्धि र डिजाइनको पक्षमा ध्यान दिन्छन् । उनीहरू आफ्नो पात्रो कसरी जनमानसमा बढीभन्दा बढी पु¥याउने भन्ने ध्येयमा लाग्छन् । २०८२ सालका लागि १८ वटा पात्रोले समितिबाट स्वीकृति पाए । तीमध्ये १४ वटा पुराना हुन् भने चार वटा नयाँ छन् । अहिले १९४६ सालदेखि छापिइरहेको तोयनाथ पञ्चाङ्ग, बाबुराम पञ्चाङ्ग, नरनाथ पञ्चाङ्ग र सूर्य पञ्चाङ्ग बढी प्रचलनमा छन् । कतिपयले भने समितिबाट स्वीकृति नलिई आफूखुसी पात्रो निकाल्ने गरेको पाइन्छ । त्यसो त मूल वैदिक परम्पराको अनुयायीका लागि भनेर स्वाद्ध्यायशालाले काठमाडौँबाट ‘वैदिक तिथिपत्रम्’ प्रकाशन गर्ने गरेको छ ।सौर–चान्द्रमानमा आधारितसनातन धर्मकर्म चान्द्रयुक्त सौरमासमा गर्नुपर्ने मान्यता छ । नेपालमा धार्मिक एवं सांस्कृतिक कार्य सौरमानको विक्रम संवत् र चान्द्रमानको शालिवाहनीय शाके (६० संवत्सरयुक्त) पात्रोका आधारमा चल्ने गरेको छ । चान्द्रगणना अनुसार चैत्र शुक्ल (यो वर्ष २०८१ चैत १७ गते) प्रतिपदामा नयाँ वर्ष लाग्छ र सौरमान अनुसार वैशाख १ गते । शालिवाहन शाके १९४७ हो भने विक्रम संवत् २०८२ ।पञ्चाङ्गको इतिहासपहिले पहिले गाउँ गाउँमै नेपाली कागजलाई मोडेर पात्रो बनाइन्थ्यो । यसलाई ‘मुडे’ पात्रो भनिन्थ्यो । त्यस्ता मुडेपात्रोमा प्रायः तिथि, नक्षत्र योग र बार मात्रै लेखिन्थ्यो, गते हुँदैनथ्यो । ज्योतिषीहरू एक दुई महिनाको पात्रो गन्ने गर्थे । अर्कोतिर केही ज्योतिषीले पात्रो बनाएर हुनेखानेलाई उपलब्ध गराउँथे । सर्वसाधारणले तिथिपर्व हेर्नु पर्दा हुनेखानेका घरमा गएर हेर्थे ।१९४१ सालदेखि भने छापाको पात्रो प्रकाशित हुन थालेको इतिहास छ । छापाको पहिलो पात्रो ज्योतिषी जीवनाथको नाममा निस्किएको थियो ।   –युवामञ्च",
      "link": "https://gorkhapatraonline.com/news/156097",
      "image": "https://gorkhapatraonline.com/storage/media/275167/conversions/Untitled-1-original-thumb.jpg"
    },
    {
      "slug": "156069",
      "title": "‘समाज कल्याण परिषद्को भूमिका खुम्च्याउनु हुन्न’",
      "timestamp": 1747958400000,
      "source": "gp",
      "content": "मुलुकभर करिब ५६ हजारको हाराहारीमा गैरसरकारी संस्था समाज कल्याण परिषद्सँग आबद्ध छन् ।",
      "longContent": "मुलुकभर करिब ५६ हजारको हाराहारीमा गैरसरकारी संस्था समाज कल्याण परिषद्सँग आबद्ध छन् । तीमध्ये भन्डै १० हजार जति मात्रै सक्रिय भूमिकामा छन् । ती सबै संस्थाको नियमित मूल्याङ्कन, सुपरिवेक्षण तथा अनुगमनको काम परिषद्ले गर्दै आइरहेको छ । त्यसबाहेक परिषद्ले पछिल्लो समय संस्थागत सुशासन तथा संस्थालाई आर्थिक रूपमा सबल बनाउन विभिन्न प्रयास पनि गर्दै आइरहेको छ । यसै सेरोफेरोमा रहेर परिषद्का सदस्यसचिव मनोज भट्टसँग गोरखापत्र दैनिकका लागि सूर्यप्रसाद पाण्डेले गरेको कुराकानीको सम्पादित अंश :  समाज कल्याण परिषद्ले राष्ट्रिय तथा अन्तर्राष्ट्रिय गैरसरकारी संस्थाको नियमनको काम कसरी गरिरहेको छ ?नेपालको संविधान २०७२ को धारा ५१ को ञ (१४) ले समाज कल्याण परिषद्को कार्य प्रकृति र जिम्मेवारीलाई स्पष्ट पारेको छ । सामुदायिक तथा राष्ट्रिय वा अन्तर्राष्ट्रिय गैरसरकारी सङ्घ संस्थाको लगानी र भूमिकालाई जवाफदेशी र पादर्शी बनाउँदै त्यस्ता संस्थाको स्थापना, स्वीकृति, सञ्चालन, नियमन र व्यवस्थापनका लागि एकद्वार प्रणाली अपनाउने र राष्ट्रिय आवश्यकता र प्राथमिकताका क्षेत्रमा मात्र त्यस्ता सङ्घ संस्थालाई संलग्न गराउने भन्ने संवैधानिक व्यवस्था छ । हामीले सोही व्यवस्था अनुसार समाज कल्याण ऐन, २०४९ भित्र रही जिम्मेवारी वहन गर्दै आएका छौँ । सामुदायिक, राष्ट्रिय वा अन्तर्राष्ट्रिय गैरसरकारी सङ्घ संस्थाको स्वीकृति, नियमलगायतका काम एकद्वार प्रणालीमार्फत परिषद्ले गर्ने जिम्मेवारी संविधानले नै दिएको रहेछ । यो व्यवस्था व्यवहारमा कार्यान्वयन भएको छ त ?परिषद् मूलतः समाज कल्याण परिषद् ऐन, २०४९ तथा त्यसको आधारमा बनेका अन्य कानुनको आधारमा सञ्चालित छ । त्यसबाहेक २०७२ सालको संविधानले समेत हाम्रो जिम्मेवारी स्पष्ट किटान गरेको छ । संवैधानिक व्यवस्था अनुसार हामीले पूर्णत जिम्मेवारी वहन गर्न पाएका छैनौँ । अहिले पनि धेरै कार्यक्रम तथा परियोजना परिषद्बाहेक अन्य मन्त्रालयबाट धेरै स्वीकृत तथा कार्यान्वयन भइरहेको अवस्था छ । अन्य मन्त्रालयसँगको सम्झौतामा कार्यान्वयन हुने कार्यक्रम तथा परियोजनाको हिस्सा हाम्रो स्वीकृति तथा सम्झौताबाट हुने कार्यक्रम भन्दा धेरै गुणा बढी हुने गरेको छ । जुन संविधानको भावनाविपरीत हो र समाज कल्याण ऐन विपरीत छ भन्ने हाम्रो बुझाइ छ । अहिले परिषद्ले स्वीकृत नदिएको परियोजनाको जवाफदेही पनि हामी हुनु परेको छ । त्यस्ता संस्था हाम्रो दायरामा आउन दिएका छैनौँ ।  संविधानले नै स्पष्ट किटान गरेको विषय किन कार्यान्वयन नभएको होला ? यसमा परिषद्को पनि कमजोरी छ कि ? अन्य मन्त्रालय जस्तै हामी पनि सरकारको एक अङ्ग हौ । हाम्रा पनि निश्चित दायरा तथा सीमा छन् । हामी पनि सरकारको नीति तथा कार्यक्रम अनुसार नै चल्ने हो । हामीलाई संविधान र समाज कल्याण ऐनले दिएकोे अधिकार हनन भयो भने विषय विगतमा पनि पटक पटक सार्वजनिक बहसमा आएका थिए । हामीले पनि विभिन्न मञ्चमा यो विषय उठाइरहेका छौँ । संसद्को दिगो विकास तथा सुशासन समितिले पनि विगतमा एकद्वार प्रणाली अनुसार समाज कल्याण परिषद्बाट विषयत र भौगोलिक प्राथमिकता तोकी गैरसरकारी संस्थाको परियोजना सञ्चालनसम्बन्धी कार्यविधि बनाई कार्यान्वयनको व्यवस्था गर्न नेपाल सरकारलाई निर्देशन दिएको थियो । अझै पनि कार्यान्वयन भएको छैन । साथै, समितिले अर्थ मन्त्रालय, परराष्ट्र मन्त्रालय र विकास साझेदार संस्थाबिच हुने पार्टनरसिप फ्रेमवर्क एग्रिमेन्ट अन्तर्गत सञ्चालित आयोजनाका विषयमा पनि प्रश्न उठाएको थियो । यी व्यवस्था कार्यान्वयन भएको भए सरकारको आवधिक योजना तथा नीतिलाई सहयोग पुग्ने थियो ।विकास साझेदार संस्थाहरूबाट अन्तर्राष्ट्रिय गैरसरकारी संस्थालाई सिधै सहायता उपलब्ध गराउँदा के समस्या आउने रहेछ ? यस्ता संस्थाबाट प्राप्त हुने सहायता तथा परियोजना परिषद्को स्वीकृतिमा सञ्चालन गर्नुपर्ने भन्ने स्पष्ट कानुनी व्यवस्था छ । हाम्रो चाहना भएको कानुनी व्यवस्था कार्यान्वयन होस् भन्ने हो । हामीले स्थानीय तहको सिफारिसमा मात्र परियोजना सञ्चालनको स्वीकृति दिने मात्रै हो । हामीसँग सम्झौता भए अनुसार कार्यक्रम सञ्चालन भएको छ कि छैन भनेर अनुगमन तथा मूल्याङ्कन गर्ने मात्रै हो ।परिषद्बाहेक अन्य निकायबाट कार्यक्रम कार्यान्वयन हुँदा राष्ट्रिय प्राथमिकता तथा आवश्यकताका क्षेत्रमा लगानी एवं परिचालन भए नभएको यकिन हुन सकेका भन्ने प्रश्न उठ्ने गरेको पाइन्छ, जसको अपजस समाज कल्याण परिषद्ले लिनु परेको छ । खर्चको पारदर्शिता, कार्यान्वयनको प्रभावकारिता तथा वित्तीय सुशासनमा पनि समय समयमा प्रश्न उठ्ने गरेको छ । यी सबै अपजसको भागीदार भने हामी हुनु परेको छ । यो विरोधाभासपूर्ण अवस्थाको अन्त्य होस् भन्ने हाम्रो चाहना हो । एकद्वार प्रणालीमार्फत अनुभव भएको परिषद्लाई थप जिम्मेवार बनाउँदै स्वायत्त निकायका रूपमा अघि बढाउँदा सङ्घ संस्थामार्फत विकासमा महìवपूर्ण भूमिका खेल्न सकिन्छ । समाज कल्याण ऐन, २०४९ को दफा ९ (ञ), १२ र १६ अनुसार सङ्घ संस्थाद्वारा सञ्चालित कार्यक्रम नियमानुसार कार्यान्वयन हुन नसकेको कारण हाल देखिएको विकृति विसङ्गति र सङ्घ संस्थामार्फत र परिषद् माथि लाग्ने गरेको आरोपले गर्दा भ्रम सिर्जना भएको छ । यस्ता परियोजना परिषद्सँग सम्झौता नगरी अन्य निकायबाटै परिचालन हुँदा कसलाई कति फाइदा हुने रहेछ ?  समाज कल्याण ऐन, २०४९ को दफा ९ (ञ), १२ र १६ अनुसार सङ्घ संस्थाद्वारा सञ्चालित कार्यक्रम नियम अनुसार कार्यान्वयन हुन नसकेको कारण हाल देखिएको विकृति विसङ्गति र सङ्घ संस्थामार्फत र समाज कल्याण परिषद् माथि लाग्ने गरेको आरोपले गर्दा भ्रम सिर्जना भएको छ । अन्तर्राष्ट्रिय विकास सहायता नीति २०७६ मा राष्ट्रिय तथा अन्तर्राष्ट्रिय गैरसरकारी संस्थाले आफ्नै प्रयासम विकास सहायताको परिचालन गर्दा प्रचलित कानुनबमोजिम समाज कल्याण परिषद्मार्फत हुने छ भन्ने उल्लेख गरिएको छ । साथै त्यस्तो सहायतालाई व्यवस्थापन सूचना प्रणालीमा प्रविष्ट गर्नुपर्ने छ भन्ने व्यवस्था पूर्ण कार्यान्वयन होस भन्ने पनि हाम्रो चाहना हो । यसले समग्रमा मुलुककै हित गर्ने हो । पछिल्लो समय समाज कल्याण परिषद्को भूमिका प्रभावकारी भएन भन्ने गुनासो पनि सुन्ने गरिएको छ । अझै परिषद्को विकल्पमा अर्को संरचना बनाउने प्रयास भएको पनि चर्चा थियो । के यो आवश्यक छ ?हामी संविधानको धारा ५१ र समाज कल्याण ऐन, २०४९ ले निर्दिष्ट गरेको व्यवस्था अनुसार सञ्चालनमा छौँ । यी कानुनले हाम्रो भूमिका स्पष्ट पारिदिएका कारण हामीलाई काम गर्न नीतिगत समस्या छैन । हामीलाई जिटुजी गर्नेसम्मको अधिकार कानुनले दिएको छ । हाम्रो विषयलाई विविध भ्रममा पार्ने गरिएको छ । मैले संसदीय समितिमा पनि यो कुरा भनिसकेको छु । भ्रममा परेर होइन, तथ्य पत्ता लगाऔँ । सानो समूह बनाएर यसको तथ्य पत्ता लगाऔँ । जुन कुरा बाहिर आएको छ, त्यो सत्य होइन । सामजिक क्षेत्रमा काम गरेको हामीसँग लामो अनुभव छ । परिषद् बोर्डमा उच्च स्तरीय व्यक्ति हुनुहुन्छ । यति उच्च व्यक्ति हुँदाहुँदै पनि अर्को कुनै संस्था आएर राम्रो काम हुन्छ, जस्तो लाग्दैन । समाज कल्याणमार्फत आउने सबै रकमको राज्यलाई एक पैसा पनि दायित्व पर्दैन । समाज कल्याणले पैसा बाँडेको छ भन्ने भ्रम छ । हामीले स्वीकृत दिने मात्रै हो । राजनीतिक तहमा समेत स्पष्टता हुनु जरुरी छ । सञ्चार माध्यम पनि स्पष्ट हुनु जरुरी छ । यसलाई व्यवस्थित गर्न छोडेर अर्को संस्था बनाउन खोज्नु राम्रो होइन । बर्सौंदेखिको अनुभव भएको संरचनालाई बलियो र समय सापेक्ष बनाउनु राम्रो हुन्छ । नयाँ संरचनामा जाँदा गैरसरकारी संस्था र नागरिक समाजको संविघान प्रदत्त अधिकारलाई खुम्च्याउनु हुँदैन । यो दिशातर्फ जाँदा नयाँ संरचनालाई पनि अभ्यास गर्न मात्र बर्सौं लाग्ने भएकाले व्यावहारिक र वैज्ञानिक हुँदैन ।परिषद्लाई राज्यले एक पैसा पनि सहयोग गरेको छैन भन्नुभयो, त्यसो भए यस संस्थाको आम्दानीको स्रोत के हो त ?विगतमा कुनै बेला परिषद्लाई राज्यले नियमित रकम उपलब्ध गराउँथ्यो । अहिले परिषद्मा राज्यको लगानी शून्य छ । तीन वर्षअघि म परिषद्मा सदस्यसचिव भएर आउँदा परिषद् अस्तव्यस्त अवस्थामा थियो । कर्मचारीले तलब खान नपाउने अवस्था थियो । कर्मचारी सेवानिवृत्त हुँदा उपदान नपाउने अवस्था थियो । पछिल्लो समय मन्त्रीस्तरीय निर्णय अनुसार भृकटीमण्डपलाई व्यवस्थापन गरियो । अहिले वार्षिक १७ करोड रुपियाँको हाराहारीमा आम्दानी हुन्छ । जसबाट सङ्घ संस्था कार्यक्रम स्वीकृत गरी गरिब, निमुखा र पछाडि परेका वर्गका सङ्घ संस्थामार्फत वैदेशिक अर्बौं रकम परिचालन गराइएको छ । अहिले कल्याणको मुख्य आम्दानीको स्रोत त्यही बनेको छ । राज्यले संस्थागत सुधार तथा परिषद्को व्यवस्थापनका लागि सहयोग गरिदिने हो भने हामी अझै प्रभावकारी रूपमा काम गर्न सक्छौँ ।  परिषद् सुधारका लागि तपाईंले नेतृत्व समालेपछि के के काम भयो त ? हामीले परियोजना अनुगमन मूल्याङ्कन तेस्रो पक्षबाट हुने गरी निर्देशिका संशोधन गरेका छौँ । सम्पत्ति शुद्धीकरण निवारणसम्बन्धी गैरनाफामूलक संस्थाबाट हुने वित्तीय कारोबार तथा पारदर्शिताका लागि आवश्यक पर्ने निर्देशिका र मसौदा तयार भएको छ । परिषद्को डिजिटलाइजेसनको कार्य अगाडि बढाइएको छ । भृकुटीमण्डपको आम्दानी झन्डै तीन गुनाले वृद्धि भयो । सङ्घ संस्थाले स्वीकृति लिनेको सङ्ख्या १२ सयको हाराहारीमा थियो । हाल २५ सय पुगेको छ ।  परिषद् सुधारका लागि सरकारबाट के अपेक्षा गर्नुभएको छ ? समाज कल्याण ऐन, २०४९ लाई थप बलियो बनाउँदै समयसपेक्ष बनाउनुपर्ने भूमिकामा सरकारको सहयोग चाहिन्छ ।  पछिल्लो समय प्रदर्शनीमार्गस्थित भृकुटीमण्डपको जग्गा, त्यहाँ बनेका संरचना भाडामा लगाएबापत रकम उठाउन नसकिएको विषय के होला ?भृकुटीमण्डपको जग्गा तथा संरचना भोगचलन गर्न दिने विषयमा आजभन्दा २०/२५ वर्षअघि सम्झौता भएको थियो । सम्झौता गर्ने भाडा नदिने प्रवृत्ति पनि त्यतिबेलादेखि नै रहेछ । अहिले पनि त्यतिबेलादेखिकै बक्यौता छ । उक्त बक्यौता उठाउन अख्तियार दुरुपयोग अनुसन्धान आयोगले निर्देशन पनि दिइसकेको थियो । बक्यौता नउठेपछि महालेखा परीक्षकको कार्यालयले पनि हाम्रो नाममा बेरुजु निकालेको छ । असुलउपर गर्न सम्बन्धित निकायलाई पत्राचार पनि गरेका छौँ । प्रहरीलाई पत्राचार पनि गरेका छौँ । नतिर्नेलाई ठाउँ छोड्न पनि पत्राचार गरेका छौँ । सबै लब्ध प्रतिष्ठित व्यक्ति छन् । पैसा नतिर्नेलाई हामीले जबर्जस्ती गर्न भने सक्दैनौँ । यो उहाँहरूको नैतिकताको प्रश्न पनि हो । असुलउपर गर्न मन्त्रीस्तरीय निर्णय गरेर प्रक्रिया अघि बढाएका हौँ । सार्वजनिक सूचना पनि निकालिसकेका छौँ । बक्यौता असुलीका लागि कानुनी प्रव्रिmयामा गइसकेका छौँ । सम्बन्धित मन्त्रालयमार्फत अनामनगरस्थित तहसिलका कार्यालयमा पठाएका छौँ । हामीले गर्ने अधिकतम कानुनी प्रक्रिया त्यही हो ।",
      "link": "https://gorkhapatraonline.com/news/156069",
      "image": "https://gorkhapatraonline.com/storage/media/275132/conversions/223-original-thumb.jpg"
    },
    {
      "slug": "156058",
      "title": "‘अर्थतन्त्र चलायमान बनाउन राष्ट्र बैङ्कले भूमिका खेल्छ’",
      "timestamp": 1747958400000,
      "source": "gp",
      "content": "नेपाल राष्ट्र बैङ्कका नवनियुक्त गभर्नर डा. विश्वनाथ पौडेलले नीतिगत स्थायित्व र सरोकारवालासँगको छलफलका आधारमा मौद्रिकलगायत केन्द्रीय बैङ्कका नीति तय गरिने बताउनुभएको छ ।",
      "longContent": "गोरखापत्र समाचारदाताकाठमाडौँ, जेठ ९ गते । नेपाल राष्ट्र बैङ्कका नवनियुक्त गभर्नर डा. विश्वनाथ पौडेलले नीतिगत स्थायित्व र सरोकारवालासँगको छलफलका आधारमा मौद्रिकलगायत केन्द्रीय बैङ्कका नीति तय गरिने बताउनुभएको छ ।नेपाल उद्योग वाणिज्य महासङ्घको प्रतिनिधिमण्डलसँग गभर्नर डा. पौडेलले केन्द्रीय बैङ्कका निर्णय पूर्वानूमानयोग्य हुने बताउनुभयो । “निजी क्षेत्र अर्थतन्त्रको संवाहक हो । अर्थतन्त्र चलायमान हुन स्थायित्व आवश्यक छ । निर्णय पूर्वानूमानयोग्य हुनु पर्दछ । बैङ्किङ क्षेत्रमा आकस्मिक कुनै निर्णय गर्नुभन्दा सरोकारवालासँग बसेर छलफल गरेर अगाडि बढ्दा नै नीतिगत स्थायित्व कायम गर्न सकिन्छ भन्ने मेरो धारणा हा,” उहाँले भन्नुभयो । गभर्नर पौडेलले राष्ट्र बैङ्कले अर्थतन्त्र चलायमान बनाउन भूमिका खेल्ने बताउनुभयो ।नवनियुक्त गभर्नरलाई बधाई तथा शुभकामना दिँदै महासङ्घका अध्यक्ष चन्द्रप्रसाद ढकालले केन्द्रीय बैङ्कलाई लगानीमैत्री र मनोबल बढाउने कार्यक्रम ल्याउन सुझाव दिनुभयो । उहाँले राष्ट्र बैङ्कले लगानीमैत्री वातावरण निर्माण गर्दै देशको आर्थिक समृद्धिका लागि भूमिका खेल्नुपर्ने बताउनुभयो । “चालु आवमा कर्जाको ब्याजदर न्यून हुँदासमेत कर्जा विस्तार हुन नसकेको सन्दर्भमा निजी क्षेत्रको मनोबल बढाउन मौद्रिक र गैरमौद्रिक उपाय अवलम्बन गर्नुपर्ने देखिन्छ । नीतिगत अस्थिरता लगानीको मुख्य बाधक रहेको सन्दर्भमा हामीले लगानी दशक घोषणा गर्दै एकीकृत नीति र १० वर्षसम्म स्थिर नीतिको माग गरिरहेका छौँ । केन्द्रीय बैङ्कका नीति पनि स्थिर हुन आवश्यक छ,” अध्यक्ष ढकालले भन्नुभयो ।उहाँले देशको समग्र अर्थतन्त्र चलायमान हुन ग्रामीण अर्थतन्त्र चलायमान हुनुपर्ने उल्लेख गर्दै विप्रेषण आप्रवाह खुला र सहज बनाउनुपर्ने सुझाव दिनुभयो । अध्यक्ष ढकालले बजार चलायमान हुन नसक्नुको अर्को मुख्य कारण चालु पुँजी कर्जासम्बन्धी मार्गदर्शन रहेको हुँदा यसलाई क्षेत्र हेरी सहज बनाउनुपर्ने बताउनुभयो ।महासङ्घले विगत वर्षमा उच्च ब्याजदरका कारण व्यवसायी एवं सर्वसाधारणसमेतले कर्जाको किस्ता तिर्न नसक्दा खराब कर्जा बढ्दै गएको उल्लेख गर्दै कर्जाको पुनर्तालिकीकरण तथा पुनर्संरचना गर्न पाउने व्यवस्था गर्नुपर्ने सुझाव गर्भनरलाई दिएको छ ।सो अवसरमा महासङ्घका निवर्तमान अध्यक्ष शेखर गोल्छाले अर्थतन्त्रका अधिकांश सूचक सकारात्मक हँुदा पनि देशको समग्र अर्थतन्त्र चलायमान हुन नसकेको उल्लेख गर्दै समग्र अर्थतन्त्र चलायमान हुने गरी केन्द्रीय बैङ्कले भूमिका निर्वाह गर्नुपर्ने बताउनुभयो ।यस्तै वरिष्ठ उपाध्यक्ष अन्जन श्रेष्ठले बैङ्कमा रहेको तरलतालाई उत्पादनमूलक क्षेत्रमा लगानी गर्ने तथा उद्योग र व्यापारलाई दिइने कर्जाको ब्याजमा अन्तर गर्नुपर्ने सुझाव दिनुभयो । सो अवसरमा महासङ्घका उपाध्यक्षहरू हेमराज ढकाल, ज्योत्सना श्रेष्ठ र कोषाध्यक्ष भरतराज आचार्यले केन्द्रीय बैङ्कले अवलम्बन गर्ने मौद्रिक उपकरण बजारमा माग सिर्जना गर्न लक्षित हुनुपर्ने सुझाव दिनुभयो ।प्रतिनिधिमण्डलले गभर्नर  पौडेललाई सरकारले बजेट वक्तव्यमा उल्लेख गरेको उत्पादनमूलक उद्योगलाई अन्य व्यवसायभन्दा कम ब्याजदरमा कर्जा प्रवाह गरिने व्यवस्थालाई कार्यविधि बनाई तत्काल लागु गर्नुपर्ने, साना तथा मझौला उद्यमीलाई पुनर्कर्जा उपलब्ध गराउने व्यवस्था गर्नुपर्ने तथा परियोजनाको सम्भाव्यताका आधारमा परियोजना कर्जा उपलब्ध गराउनुपर्ने व्यवस्था हुनुपर्नेलगायतका सुझाव दिएको छ ।",
      "link": "https://gorkhapatraonline.com/news/156058",
      "image": "https://gorkhapatraonline.com/storage/media/275119/conversions/FNCCI-PHOTO-New-original-thumb.jpg"
    }
  ]
}