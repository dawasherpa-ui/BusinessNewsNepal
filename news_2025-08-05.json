{
  "date": "2025-08-05T07:32:52.429Z",
  "news": [
    {
      "slug": "166525",
      "title": "पूर्णियामा विमानस्थल खुल्दा पर्वतीय उडान चल्न सक्ने",
      "timestamp": 1754352000000,
      "source": "gp",
      "content": "कोशी प्रदेशको राजधानी विराटनगरबाट ९० किलोमिटरको दुरीमा भारतको पूर्णियामा विमानस्थल सञ्चालनको तयारी छ । भारतसँग सीमा जोडिएको विराटनगरमा भने त्यहाँको हवाई सेवा सञ्चालनमा आएसँगै त्यसबाट फाइदा लिने विषयमा बहस सुरु भएको छ ।",
      "longContent": "रङ्गेली समाचारदाताविराटनगर, साउन २० गते । कोशी प्रदेशको राजधानी विराटनगरबाट ९० किलोमिटरको दुरीमा भारतको पूर्णियामा विमानस्थल सञ्चालनको तयारी छ । भारतसँग सीमा जोडिएको विराटनगरमा भने त्यहाँको हवाई सेवा सञ्चालनमा आएसँगै त्यसबाट फाइदा लिने विषयमा बहस सुरु भएको छ । विराटनगरका होटेल व्यवसायी तथा नेपाल पर्यटन व्यवसायी एसोसिएसनका उपाध्यक्ष राजन श्रेष्ठले विमानस्थल सञ्चालनसँगै प्रशस्त लाभ लिने अवसर सिर्जना हुने बताउनुहुन्छ । उहाँका अनुसार पहिलो लाभ ट्राभल्स एन्ड टुर एसोसिएसन अन्तर्गतको सेवा दिँदै आएका नेपाली व्यवसायीले पाउने छन् । त्यसपछि होटेलमा यसको प्रत्यक्ष लाभ हुने छ । तेस्रो र महत्वपूर्ण चाहिँ विराटनगर विमानस्थलबाट पर्यतीय उडानका प्याकेज सञ्चालन गर्ने बाटो निजी क्षेत्रलाई खुल्ने श्रेष्ठले बताउनुभयो । भारतीय सञ्चार माध्यमले विमानस्थल निर्माण अन्तिम चरणमा पुगेको उल्लेख गरेको श्रेष्ठले बताउनुभयो । उहाँका अनुसार यही साउन ३० भित्र उद्घाटन हुने कुरा सार्वजनिक भएसँगै त्यसको तयारी यहाँका व्यवसायीले पनि गर्न थालिसकेका छन् । श्रेष्ठले झापा काँकडभिट्टाबाट २२ किलोमिटर पूर्वमा रहेको पश्चिम बङ्गालस्थित बागडोगरा विमानस्थलको लाभ काँकडभिट्टा र पूर्वका जिल्लाले लिइरहेको उदाहरण दिनुभयो । विराटनगरबाट १६५ किलोमिटर दक्षिणमा रहेको बिहारको दरभङ्गाको विमानस्थलको केही लाभ विराटनगरले पनि लिइरहेको उहाँको भनाइ छ । पूर्णियामा विमानस्थल सञ्चालनमा आउँदा नेपालीलाई भारत जान र भारतीयलाई नेपाल आउन अझै सहज हुने विश्वास उहाँको छ । विराटनगरका लागि बागडोगरा वा दरभङ्गाको विकल्प पूर्णियाले दिने छ, त्यति मात्रै नभई नजिकै रहेको विमानस्थलबाट भित्रिने पर्यटकलाई विराटनगरले स्वागत गर्ने पहिलो अवसर पाउने श्रेष्ठको बुझाइ छ । यसका कारण बताउँदै व्यवसायी श्रेष्ठले भन्नुभयो, “विराटनगरबाट बागडोगरा र दरभङ्गा पुग्न चार घण्टा लाग्छ, पूर्णिया डेढ घण्टामा पुगिन्छ ।” पूर्णियाबाट भारतका नयाँ दिल्ली, मुम्बई, बैङ्गलुरु र हैदराबादमा उडान हुने बताइएको छ । उहाँले माउन्टेन प्याकेज दिएर भारतबाट भित्रिने पर्यटकलाई उडान सेवा प्रदान गर्नका लागि निजी क्षेत्रले भए पनि काम सुरुवात गर्न सक्ने बताउनुभयो । त्यसका लागि सरकारले विराटनगर विमानस्थल हुँदै पर्वतीय उडानको सेवाका लागि सहजीकरण गरिदिए अझै नियमित र सेड्युल उडान हुन सक्ने उहाँको बुझाइ छ । पर्यटन व्यवसायी मात्रै नभई यहाँका उद्योगीले समेत यसले लाभ हुने बताएका छन् । उद्योग सङ्गठन मोरङका अध्यक्ष नन्दकिशोर राठीले उद्योग–व्यापारका लागि सुनसरी–मोरङ औद्योगिक कोरिडोरका उद्योगी आउजाउ गर्न सहज भएको बताउनुभयो । यसअघि विराटनगर विमानस्थलबाट व्यावसायिक उडान गरिएको थियो । पर्यटन तथा ट्राभल्स एसोसिएसनको पहलमा भएको पर्वतीय उडान दिगो हुन सकेको थिएन । पर्यटन व्यवसायीले पूर्णिया विमानस्थलबाट पर्यटक भित्र्याउने प्याकेज भारतका सहरमा लिएर जाने बाटोसमेत खोलेकाले नयाँ पहल लिन सक्ने सम्भावना बढेको बताएका हुन् ।",
      "link": "https://gorkhapatraonline.com/news/166525",
      "image": "https://gorkhapatraonline.com/storage/media/293740/conversions/image-19-original-thumb.jpg"
    },
    {
      "slug": "166524",
      "title": "छ हजार बोरा मल गोदाममा, पत्र नआएर वितरण रोकियो",
      "timestamp": 1754352000000,
      "source": "gp",
      "content": "बाँकेका किसान रासायनिक मल नपाएर चरम अभाव सामना गरिरहेका छन् तर बाँकेकै लागि आएको करिब छ हजार बोरा युरिया भने एउटा पत्र नआउँदा तीन/चार दिनदेखि थन्किएर बसेको छ । लुम्बिनी प्रदेशको कृषि मन्त्रालयले कोटा निर्धारणको पत्र पठाउन ढिलाइ गर्दा मल वितरणमा ढिलाइ",
      "longContent": "सिराज खाननेपालगन्ज, साउन २० गते ।  बाँकेका किसान रासायनिक मल नपाएर चरम अभाव सामना गरिरहेका छन् तर बाँकेकै लागि आएको करिब छ हजार बोरा युरिया भने एउटा पत्र नआउँदा तीन/चार दिनदेखि थन्किएर बसेको छ । लुम्बिनी प्रदेशको कृषि मन्त्रालयले कोटा निर्धारणको पत्र पठाउन ढिलाइ गर्दा मल वितरणमा ढिलाइ भएको छ ।  तीन/चार दिनदेखि मल आउने क्रम जारी रहे पनि कोटा निर्धारणको पत्र आउन ढिलाइ भएकाले वितरण गर्न नसकिएको साल्ट ट्रेडिङ कर्पोरेसन लिमिटेड प्रदेश कार्यालय नेपालगन्जले जनाएको छ । उक्त कार्यालयका प्रमुख वासुदेव उपाध्यायले सोमबार अपराह्न मात्रै कोटा निर्धारणको पत्र आएकाले मङ्गलबार बिहानैदेखि मल वितरण गरिने बताउनुभयो । यसअघि आइतबार पनि मल दिने भनेर किसानलाई बोलाइए पनि उनीहरू रित्तो हात फर्केका थिए । उहाँले बाँकेका आठ वटा पालिकाका लागि करिब छ हजार बोरा मल आएकाले कोटा अनुसार सबै पालिकामा मङ्गलबार पठाइने तथा पालिकाले डिलरमार्फत वितरण सुरु गरिने बताउनुभयो । प्रदेश कृषि मन्त्रालयको सचिवस्तरीय समितिले कोटा निर्धारण गरेर भैरहवास्थित साल्ट ट्रेडिङ कर्पोरेसन लिमिटेडको प्रदेश कार्यालयमा पत्र पठाउने तथा सो कार्यालयले नेपालगन्जस्थित साल्ट ट्रेडिङ कर्पोरेसन लिमिटेडको प्रदेश कार्यालयमा सोही पत्र पठाउने गरिएको छ । यसैबिच किसानले प्रहरीलाई लालपुर्जा देखाएर भारतबाट मल ल्याउनुपर्ने बाध्यता आएको छ । नेपाल किसान महासङ्घको टोलीले जिल्ला प्रहरी कार्यालय बाँकेका प्रमुख प्रहरी उपरीक्षक रामप्रसाद घर्तीमगरलाई भेटेर मलको चरम अभावका बेला किसानले भारतबाट ल्याउने मल सुरक्षाकर्मीले रोक्ने गरेकाले त्यसमा सहजीकरण गरिदिन आग्रह गरेको थियो । त्यसैका आधारमा प्रहरी प्रमुख घर्तीमगरले जग्गाको लालपुर्जाको फोटोकपी देखाएर एक/दुई बोरा मल ल्याउन दिन मातहतका सुरक्षाकर्मीलाई मौखिक निर्देशन दिएको बताउनुभयो ।  किसानले मल नपाएपछि नेपाल किसान महासङ्घ बाँकेले विभिन्न सरोकारवालालाई सोमबार भेटेर सहज रूपमा मल उपलब्ध गराउन पहल  गरेको थियो । टोलीले कृषि सामग्री केन्द्र तथा साल्ट ट्रेडिङ कर्पोरेसन लिमिटेड प्रदेश कार्यालय नेपालगन्जमा पुगेर समयमै रासायनिक मल उपलब्ध गराउन दबाब दिएको महासङ्घ बाँकेका सचिव ललितकुमार रौनियारले बताउनुभयो । महासङ्घको टोलीमा नेपाली कांग्रेस बाँकेका कार्यवाहक सभापति गोपालप्रसाद अधिकारी, नेपाल किसान महासङ्घ बाँके क्षेत्र नं. २ का सभापति सुरेन्द्रकुमार श्रेष्ठ लगायतको सहभागिता रहेको थियो ।",
      "link": "https://gorkhapatraonline.com/news/166524",
      "image": "https://gorkhapatraonline.com/storage/media/293746/conversions/kisan-original-thumb.jpg"
    },
    {
      "slug": "166523",
      "title": "स्वास्थ्यमा एक्काइस सय जनशक्ति थप्न प्रस्ताव",
      "timestamp": 1754352000000,
      "source": "gp",
      "content": "आर्थिक वर्ष २०८२/८३ को बजेट कार्यान्वयनका सम्बन्धमा अर्थ मन्त्रालयले स्वास्थ्य तथा जनसङ्ख्या मन्त्रालयसँग छलफल गरेको छ ।",
      "longContent": "गोरखापत्र समाचारदाताकाठमाडौँ, साउन २० गते । आर्थिक वर्ष २०८२/८३ को बजेट कार्यान्वयनका सम्बन्धमा अर्थ मन्त्रालयले स्वास्थ्य तथा जनसङ्ख्या मन्त्रालयसँग छलफल गरेको छ । सो अवसरमा स्वास्थ्य मन्त्रालयले विशिष्टीकृत सेवा र सेवा विस्तारका लागि सङ्घीय अस्पतालका लागि डाक्टर, नर्ससहित दुई हजार एक सय जनशक्ति थप गर्न प्रस्ताव गरेको छ ।स्वास्थ्यमन्त्री प्रदीप पौडेलले सात वटा प्रदेशमा सेवा विस्तार र स्वास्थ्य सेवा प्रवाहलाई थप प्रभावकारी बनाउन थप जनशक्ति आवश्यक रहेको बताउनुभयो । उपप्रधानमन्त्री एवं अर्थमन्त्री विष्णुप्रसाद पौडेलले स्वास्थ्य सेवा प्रवाहलाई छिटो, प्रभावकारी र गुणस्तरीय बनाउन दक्ष डक्टर, नर्सलगायतका जनशक्ति जरुरी भएकोबारे थप परामर्श गरी अघि बढ्ने बताउनुभयो । सो अवसरमा स्वास्थ्य बिमा, सामाजिक सुरक्षा, बालबालिकालाई उपलब्ध गराइने निःशुल्क औषधी, भक्तपुरको दुवाकोटमा बनाइने वीर अस्पतालको डिपिआर, जलनलगायतका विषयमा छलफल भएको थियो ।",
      "link": "https://gorkhapatraonline.com/news/166523",
      "image": "https://gorkhapatraonline.com/storage/media/293738/conversions/B-and-P-original-thumb.jpg"
    },
    {
      "slug": "166521",
      "title": "नेपाली श्रमिकका पीडा : गर्जो टार्न नसक्ने पारिश्रमिक",
      "timestamp": 1754352000000,
      "source": "gp",
      "content": "काठमाडौँ टेकुको एक गार्मेन्ट उद्योगमा कार्यरत ललिता थापालाई महिनाभरको कमाइले दुई छोरासहित आफ्नो खर्च धान्न सकस हुन्छ । कीर्तिपुर नगाउँमा कोठा भाडामा लिएर बस्दै आएकी ललिताका श्रीमान्को २०७८ मा कोरोनाका कारण मृत्यु भएपछि छोरा हुर्काउने, बढाउने र पढाउने जिम्मेवारी उहाँकै काँधमा छ ।",
      "longContent": "काठमाडौँ, साउन २० गते । काठमाडौँ टेकुको एक गार्मेन्ट उद्योगमा कार्यरत ललिता थापालाई महिनाभरको कमाइले दुई छोरासहित आफ्नो खर्च धान्न सकस हुन्छ । कीर्तिपुर नगाउँमा कोठा भाडामा लिएर बस्दै आएकी ललिताका श्रीमान्को २०७८ मा कोरोनाका कारण मृत्यु भएपछि छोरा हुर्काउने, बढाउने र पढाउने जिम्मेवारी उहाँकै काँधमा छ । उहाँले दैनिक बिहान ८ बजेदेखि साँझ ७ बजेसम्म गार्मेन्टमा काम गरेबापत मासिक १७ हजार तीन सय रुपियाँ पाउनुहुन्छ । त्यही कमाइबाट ललिताले आफ्नो आतेजाते खर्चसहित महिनाभर परिवार धान्नु पर्छ । ललिताले गत साल छोरा बिरामी भएको सम्झिँदै उपचारका लागि आफन्तसँग लिएको २८ हजार रुपियाँ सापटी अहिलेसम्म तिर्न नसकेको बताउनुभयो । थानकोट बसेर सानेपामा सुरक्षा गार्डको काम गर्न आउने कैलाश गिरीको यातायात खर्च मात्रै मासिक दुई हजार रुपियाँ हुन्छ । दैनिक आठ/दस घण्टा काममा खटिने उहाँलाई मासिक कमाइले तीन सदस्य रहेको परिवारको खर्च धान्न मुस्किल हुन्छ । उहाँको पनि मासिक पारिश्रमिक १७ हजार तीन सय रुपियाँ नै हो । सरकारले साउनदेखि लागु हुने गरी कामदारको न्यूनतम पारिश्रमिक मासिक १९ हजार ५५० रुपियाँ त पुर्‍याएको छ तर बढेको पारिश्रमिक पाउनेमा उहाँले आशङ्का गर्नुभयो । सरकार, रोजगारदाता र ट्रेड युनियनको त्रिपक्षीय सहमतिबाट यही साउनदेखि लागु हुने गरी उद्योग तथा कलकारखानामा काम गर्ने श्रमिकका लागि दैनिक आठ घण्टाका दरले काममा खट्दा मासिक १९ हजार ५५० न्यूनतम पारिश्रमिक तोकिएको हो । अहिलेको महँगीमा एक जनाको कमाइले सरकारले तोकेको पारिश्रमिकले दैनिक परिवारको गुजारा टार्नै मुस्किल हुने अधिकांशको भोगाइ छ । भोटेबहालस्थित एक बिजुली पसलमा काम गर्ने धादिङका सुवास खतिवडा त दैनिक नौ घण्टा काम गरेबापत मासिक २२ हजार रुपियाँ कमाउनुहुन्छ । उहाँको पारिश्रमिक त्रिपक्षीय सहमतिबाट सरकारले तोकेको न्यूनतम पारिश्रमिकभन्दा केही बढी हो तर पनि अहिलेको महँगीमा यो कमाइले तीन परिवारको खर्च चलाउन मुस्किल भएको गुनासो खतिवडाले गर्नुभयो । औपचारिक क्षेत्रमा कार्यरत पारिश्रमिक न्यूनतम वृद्धि गर्दा नेपाल राष्ट्र बैङ्कको मुद्रास्फीतिको अवस्थालाई हेरेर तोक्ने गरिएको छ । राष्ट्रिय तथ्याङ्क कार्यालयले बजार महँगी र मूल्य विश्लेषण गरेर तयार गरेको सन् २०२४ को प्रतिवेदन अनुसार एउटा परिवारको न्यूनतम जीवनयापनका लागि न्यूनतम पारिश्रमिक २६ हजार दुई सय रुपियाँ हुनु पर्छ । सो प्रतिवेदन अनुसार मूल्यवृद्धि खाद्यवस्तुमा ५१.७ प्रतिशत, घर भाडामा ११.८ प्रतिशत, शिक्षामा ५.१ प्रतिशत र गैरखाद्य वस्तुमा ३१.४ प्रतिशत छ । प्रतिवेदनले सूचना, स्वास्थ्य उपचार र मनोरञ्जनलाई समेटेको छैन । ट्रेड युनियनकर्मी जनकबहादुर चौधरीले श्रमिकको सूचना, स्वास्थ्य उपचार र मनोरञ्जनसमेत समेट्दा मासिक एक जना श्रमिकको परिवारका आधारभूत आवश्यकता पूरा गर्न न्यूनतम पारिश्रमिक ३० हजार ४४३ रुपियाँ हुनुपर्ने बताउनुभयो तर आर्थिक मन्दी र उद्योगबाट राम्रो उत्पादन हन नसकेको भन्दै रोजगारदाता १९ हजार ५५० रुपियाँभन्दा माथि दिन नसक्ने भनेपछि योभन्दा माथि बढ्न नसकेको उहाँको भनाइ छ । श्रम ऐनबमोजिम श्रम तथा रोजगार मन्त्रालयले प्रत्येक दुई वर्षमा न्यूनतम पारिश्रमिक निर्धारण समितिको सिफारिसमा श्रमिकको न्यूनतम पारिश्रमिक निर्धारण गरी राजपत्रमा प्रकाशन गर्दछ । सोही व्यवस्थाबमोजिम मन्त्रालयले साउन १ देखि कार्यान्वयन हुने गरी श्रमिकको न्यूनतम पारिश्रमिक मासिक १९ हजार ५५० रुपियाँ हुने सूचना राजपत्रमा प्रकाशन गरेको छ । जसमा आधारभूत पारिश्रमिकबापत मासिक १२ हजार १७० र महँगी भत्ताबापत थप सात हजार ३८० गरी कुल १९ हजार ५५० रुपियाँ न्यूनतम पारिश्रमिक तोकेको हो । यो न्यूनतम तलबमान आगामी दुई वर्षसम्म लागु हुने छ । यसअघि २०८० साउन १ गते न्यूनतम पारिश्रमिक १७ हजार तीन सय रुपियाँ तोकिए पनि चिया बगानमा काम गर्ने श्रमिकका लागि भने १३ हजार ८९३ रुपियाँ मात्र निर्धारण गरिएको थियो । प्रतिव्यक्ति आयभन्दा कम चालु आर्थिक वर्ष २०८२/८३ मा नेपालीको प्रतिव्यक्ति आय एक हजार ६६० अमेरिकी डलर पुग्ने बताइएको छ । १६ औँ पञ्चवर्षीय योजनाको सुरुवात हुँदै गर्दा राष्ट्रिय योजना आयोगले तयार गरेको मध्यकालीन खर्च संरचना (२०८२/८३–२०८४/८५) अनुसार मुलुकको कुल गार्हस्थ उत्पादन (जिडिपी) ८९ खर्ब नौ अर्ब रुपियाँ पुग्ने प्रक्षेपण गरिएको छ ।  आव २०८१/८२ मा नेपालको जिडिपी ६१ खर्ब नौ अर्ब हाराहारी पुगिसकेको छ । यस्तो अवस्थामा हालको प्रतिव्यक्ति आय एक हजार ५१७ अमेरिकी डलर रहेको छ । अबको दुई वर्ष अर्थात् आव २०८३/८४ मा एक हजार ८५९ अमेरिकी डलर र आव २०८४/८५ मा दुई हजार ८७ अमेरिकी डलर पुर्‍याउने लक्ष्य छ । यो भनेको अहिलेकै विनिमयदर अनुसार वार्षिक दुई लाख ८७ हजार ८१६ रुपियाँ बराबर हुन्छ । यसलाई १२ महिनाले भाग गर्दा मासिक २३ हजार नौ सय रुपियाँ हुन आउँछ । सरकारले नै प्रक्षेपण गरेको आव २०८३/८४ सम्मको तथ्याङ्कलाई हेर्दा यस अवधिमा नेपालको प्रतिव्यक्ति आय एक हजार ८५९ अमेरिकी डलर पुग्ने बताइएको छ । यो भनेको वार्षिक दुई लाख ५५ हजार ४४२ रुपियाँ र मासिक २१ हजार २९० रुपियाँ हो । त्रिपक्षीय सहमतिमा भने आउँदो दुई वर्षका लागि त्योभन्दा कम १९ हजार ५५० रुपियाँ तोकिएको छ । यसरी सरकारले नै घोषणा गरेको लक्ष्य पनि अहिलेको न्यूनतम पारिश्रमिकले समेट्न सकेको छैन ।  अर्थविद् डा. चन्द्रमणि अधिकारी अहिलेको महँगीमा औपचारिक क्षेत्रमा कार्यरत श्रमिकको हालको न्यूनतम पारिश्रमिक पर्याप्त नभएको तर आर्थिक तथा उत्पादनको अवस्थालाई हेर्दा भने यसैमा चित्त बुझाउनुको विकल्प नरहेको बताउनुहुन्छ । तथापि राज्यले कम्तीमा पनि एक जना व्यक्ति र उसको परिवारको दैनिकी गुजारा चल्ने गरी राष्ट्रिय तथ्याङ्क कार्यालयको प्रतिवेदनलाई आधार मानेर न्यूनतम पारिश्रमिक तोक्नुपर्ने उहाँको विचार छ ।  पारिश्रमिक तोक्दा नेपालको भौगोलिक अवस्थाले धेरै फरक पर्ने भएकाले सङ्घीय सरकारको तोके जस्तै प्रत्येक प्रदेशले आफ्ना प्रदेशको अवस्थाका आधारमा न्यूनतम पारिश्रमिक तोक्नुपर्ने अर्थविद् अधिकारीले सुझाव दिनुभयो ।",
      "link": "https://gorkhapatraonline.com/news/166521",
      "image": "https://gorkhapatraonline.com/storage/media/293736/conversions/kamdar-jyala-news-photo-lamjung-original-thumb.jpg"
    },
    {
      "slug": "166510",
      "title": "रोपोसँगै तङ्ग्रिँदै किसानका आशा",
      "timestamp": 1754352000000,
      "source": "gp",
      "content": "लामो खडेरीका बिच नेपालको अन्न भण्डार क्षेत्र मधेशमा शनिबारदेखि वर्षा हुन थालेपछि देशभर हर्ष छाएको छ । वर्षा सुरु भएपछि कतिपय स्थानका किसानले पूजाआजा गरेर खुसियाली मनाएका छन् ।",
      "longContent": "काठमाडौँ, साउन २० गते । लामो खडेरीका बिच नेपालको अन्न भण्डार क्षेत्र मधेशमा शनिबारदेखि वर्षा हुन थालेपछि देशभर हर्ष छाएको छ । वर्षा सुरु भएपछि कतिपय स्थानका किसानले पूजाआजा गरेर खुसियाली मनाएका छन् । मनसुन सुरु भएको दुई महिना बित्दा पनि राम्रो वर्षा नभएपछि सरकारले मधेश प्रदेशलाई विपत् सङ्कटग्रस्त क्षेत्र घोषणा गर्दै राहत तथा खडेरीजन्य विपत् व्यवस्थापन कार्य थालेको थियो । गत साउन ७ गते सरकारले उक्त घोषणा गरेको थियो । त्यसअघि असार १८ गते प्रदेश सरकारले मधेशलाई सुक्खाग्रस्त क्षेत्र घोषित गरेको थियो ।  मध्य असारमा सिँचाइ लगाएर रोपिएका धानका खेतमा धाँजा फाटेको थियो । कतिपय ठाउँमा रोपो सुकेर टुप्पो पराल बनेका थिए । नकाटिएका धानका ब्याड काम नलाग्ने भएर बिग्रेपछि किसान पीडामा परेका थिए । त्यति मात्र हौइन, सुक्खा लागेपछि स्थानीयका चापाकल र स्यालो ट्युबेलको पानी सुक्दा पिउने पानीको चर्को अभाव भएको थियो । तीन दिन यताको वर्षाले मधेशको माटो भिज्न थालेको छ भने सुकेका चापाकलमा सोमबारदेखि पानी आउन थालेको स्थानीयवासीले बताएका छन् । मधेशका आठ वटा जिल्ला बारा, पर्सा, रौतटह, सर्लाही, महोत्तरी, धनुषा, सिराहा र सप्तरीका अधिकांश भूभागमा वर्षा भएको जल तथा मौसम विज्ञान विभागले जनाएको छ । विभागको मौसम पूर्वानुमान महाशाखाका मौसमविद् डेबिड ढकालका अनुसार मधेश प्रदेशमा विगत तीन दिन यता निरन्तर वर्षा भइरहेको छ । आइतबार र सोमबार मधेशका केही भेगमा भारी वर्षासमेत रेकर्ड भएको छ । उहाँले भन्नुभयो, “पछिल्लो २४ घण्टामा मधेशमा भारीदेखि अति भारी वर्षा पनि रेकर्ड भएको छ, रौतहटमा सबैभन्दा बढी १३५ मिलिमिटर वर्षा भएको पाइएको छ ।” त्यस्तै बाराको कलैयामा ७०.२, पर्सामा ८४.८, सिमरामा ६९.८ मिलिमिटर वर्षा भएको छ । त्यसै गरी अति भारी वर्षाका रूपमा रौतहटको गौरमा १४२.४ मिलिमिटर र महेशपुरमा १४१.४ मिलिमिटर वर्षा भएको छ । बागमतीदेखि सुदूरपश्चिमसम्मका केही भूभागमा भारी वर्षाहरू भइरहेका छन् । कृषि मौसमविद् रामेश्वर रिमालका अनुसार हालसम्म मधेशमा ६० प्रतिशत हाराहारीमा धान रोपाइँ भएको थियो । उहाँले भन्नुभयो, “अहिलेको लगातारको वर्षाले सुकेका रोपो मात्र ब्युँझाएको छैन, किसानको सुकेको आशा पनि तङ्ग्य्राएको छ ।” यस्तै वर्षा अझै केही दिन मधेशका लागि अमृत सरह हुने उहाँको भनाइ छ । माछापोखरीहरूको भने किसानले ख्याल गर्दै मुखक्षेत्रमा जाली राख्न सुझाउनुभयो । सुक्खा क्षेत्रमा वर्षा भएपछि ठुलो राहत मिलेको मधेश प्रदेशका विपत् व्यवस्थापन समिति तथा प्रमुख जिल्ला अधिकारीले पनि राहत महसुस भएको महोत्तरीका प्रमुख जिल्ला अधिकारी नारायणप्रसाद रिसालले बताउनुभयो । रिसालले भन्नुभयो, “अब माटो भिजेको छ, फेरि रोपाइँको चटारोमा किसानहरू लागेका छन् ।” त्यहाँ हालसम्म ४० प्रतिसत मात्र रोपाइँ भएको थियो ।  बाराका प्रमुख जिल्ला अधिकारी वसन्त अधिकारीका अनुसार बारामा सुक्खा अवधीमा पनि करिब ८० प्रतिशत रोपाइँ भएको थियो । वर्षा नभएपछि धान खेतहरू पटपटी फुट्न थाले जस्तै किसानका मुहारमा पीडाका धाँजाहरू फाटेका थिए । बारागढी र सुवर्ण गाउँपालिकामा रोपाइँ राम्रो हुन सकेको थिएन । तीन दिनको पानीले सुकेका धानहरू जाग्न थालेका छन् । रोप्न नसकेका ठाउँमा धानका बिउ बुढो भएपछि समस्या भने आएको जानकारी उहाँले दिनुभयो ।  उहाँले भन्नुभयो, “आज प्रशासनमा लाइन छैन किनभने किसानहरू कता कलिला धानका बीउ छन् भनेर पर्म खोज्न थालेका छन् ।”वर्षा नहुँदाका दिन अब के हुन्छ भन्ने आशङ्काले गाउँलेहरू प्रशासन कार्यालयमा बुझबुझारथका लागि लाम लाग्ने गरेका थिए । पिउने पानीको समस्या भने बारामा अझै टरेको छैन । अन्यत्र वर्षा सुरु भए पनि सप्तरीमा राम्ररी नभएको गुनासो प्रमुख जिल्ला अघिकारी गर्नुहुन्छ । उहाँले सुनाउनुभयो, “दुई तीन दिनदेखि फाट्टफुट्ट पर्दै छ, राम्ररी वर्षा हुने प्रतीक्षामा किसानहरू छन् ।” जिल्लामा हालसम्म करिब ८० प्रतिशत हाराहारीमा रोपाइँ भएको छ । आफ्ना ब्याड सुकेपछि किसानहरू पनि कलिलो बिउको खोजीमा छरछिमेक धाउन थालेका छन् । पर्साका प्रमुख जिल्ला अधिकारी सन्तोषजनक वर्षा नभए पनि निरन्तर प¥यो भने सुक्खा घट्ने अपेक्षा व्यक्त गर्नुहुन्छ । जिल्लामा हालसम्म ८५ प्रतिशत रोपाइँ सकिएको छ भने पिउने पानीको समस्या कम हुने आशा जागेको उहाँले औँल्याउनुभयो ।कृषि विभागका अनुसार मधेश प्रदेशमा तीन लाख ७२ हजार ६४५ हेक्टर क्षेत्रफल धान रोपाइँका लागि योग्य रहेको छ ।",
      "link": "https://gorkhapatraonline.com/news/166510",
      "image": "https://gorkhapatraonline.com/storage/media/293724/conversions/ropai--1-original-thumb.jpg"
    },
    {
      "slug": "166470",
      "title": "स्वास्थ्य मन्त्रालयद्वारा २१ सय जनशक्ति थप्न प्रस्ताव",
      "timestamp": 1754265600000,
      "source": "gp",
      "content": "आर्थिक  वर्ष २०८२/८३ को बजेट कार्यान्वयनसम्बन्धी अर्थ मन्त्रालयले स्वास्थ्य तथा जनसङ्ख्या मन्त्रालयसँग छलफल गरेको छ ।",
      "longContent": "काठमाडौं, साउन १९ गते । आर्थिक  वर्ष २०८२/८३ को बजेट कार्यान्वयनसम्बन्धी अर्थ मन्त्रालयले स्वास्थ्य तथा जनसङ्ख्या मन्त्रालयसँग छलफल गरेको छ । सो अवसरमा स्वास्थ्य मन्त्रालयले विशिष्टीकृत सेवा र सेवा विस्तारका लागि सङ्घीय अस्पतालका लागि डाक्टर, नर्ससहित २१ सय जनशक्ति थप गर्न प्रस्ताव गरेको छ ।  स्वास्थ्यमन्त्री प्रदीप पौडेलले सातवटा प्रदेशमा सेवा विस्तार र स्वास्थ्य सेवा प्रवाहलाई थप प्रभावकारी बनाउन थप जनशक्ति आवश्यक रहेको बताउनुभयो । उपप्रधानमन्त्री एवं अर्थमन्त्री विष्णुप्रसाद पौडेलले स्वास्थ्य सेवा प्रवाहलाई छिटो, प्रभावकारी र गुणस्तरीय बनाउन दक्ष डाक्टर, नर्सलगायतका जनशक्ति जरुरी भएको र जनशक्तिबारे थप परामर्श गरी अघि बढ्ने बताउनुभयो । सो अवसरमा स्वास्थ्य बीमा, सामाजिक सुरक्षा, बालबालिकालाई उपलब्ध गराइने निःशुल्क औषधी, भक्तपुरको दुवाकोटमा बनाइने वीर अस्पतालको डिपिआर, जलनलगायतका विषयमा छलफल भएको थियो ।",
      "link": "https://gorkhapatraonline.com/news/166470",
      "image": "https://gorkhapatraonline.com/storage/media/293681/conversions/Bisnhu-paudel-original-thumb.jpg"
    },
    {
      "slug": "166369",
      "title": "राष्ट्रिय बिमा कम्पनीद्वारा १३७.९२ करोड रुपियाँ बिमा शुल्क आर्जन",
      "timestamp": 1754265600000,
      "source": "gp",
      "content": "राष्ट्रिय बिमा कम्पनी लिमिटेडले आर्थिक वर्ष २०८१/८२ मा कुल १३७.९२ करोड रुपियाँ बराबरको बिमा शुल्क आर्जन गरेको छ । कम्पनीको १२ औँ वार्षिकोत्सवका अवसरमा आयोजित कार्यक्रममा कम्पनीका प्रमुख कार्यकारी अधिकृत डा. शिवहरि श्रेष्ठले कम्पनीको विभिन्न निर्जीवन बिमा व्यवसायबाट प्राप्त खुद बिमा शुल्क, पुनर्बिमा कमिसन र दीर्घकालीन तथा अल्पकालीन लगानीबाट प्राप्त प्रतिफल कम्पनीका आर्थिक स्रोतका आधार भएको बताउनुभयो ।",
      "longContent": "गोरखापत्र समाचारदाताकाठमाडौँ, साउन  १९ गते । राष्ट्रिय बिमा कम्पनी लिमिटेडले आर्थिक वर्ष २०८१/८२ मा कुल १३७.९२ करोड रुपियाँ बराबरको बिमा शुल्क आर्जन गरेको छ । कम्पनीको १२ औँ वार्षिकोत्सवका अवसरमा आयोजित कार्यक्रममा कम्पनीका प्रमुख कार्यकारी अधिकृत डा. शिवहरि श्रेष्ठले कम्पनीको विभिन्न निर्जीवन बिमा व्यवसायबाट प्राप्त खुद बिमा शुल्क, पुनर्बिमा कमिसन र दीर्घकालीन तथा अल्पकालीन लगानीबाट प्राप्त प्रतिफल कम्पनीका आर्थिक स्रोतका आधार भएको बताउनुभयो ।सरकारले लिएको बिमासम्बन्धी नीति तथा कार्यक्रमको कार्यान्वयनमा प्रमुख सहयोगीका रूपमा भूमिका निर्वाह गर्दै आफ्ना कार्यक्रममार्फत सार्वजनिक सेवा प्रदान गर्नु र बिमाको राष्ट्रिय तथा अन्तर्राष्ट्रिय बजारमा उच्च प्रतिस्पर्धा गरी मुनाफा आर्जन गर्नु कम्पनीको दोहोरो दायित्व रहेको उहाँले बताउनुभयो ।व्यावसायिक अवसरलाई आफ्नो पक्षमा सुनिश्चित गर्न र नयाँ व्यावसायिक क्षेत्रको पहिचान गरी व्यवसाय विस्तार, कार्यदक्षता र व्यावसायिकता अभिवृद्धि गर्न कम्पनी निरन्तर लागि परेको उहाँले बताउनुभयो ।बिमा प्राधिकरणका कार्यकारी निर्देशक सुशीलदेव सुवेदीले सरकारी स्वामित्वको एक मात्र निर्जीवन बिमा कम्पनीका रूपमा कार्य गर्दै आएको कम्पनीले आफ्नो विगतका प्रगति समीक्षा गर्दै नेपालको निर्जीवन बिमा बजारको विकास र विस्तारमा महत्वपूर्ण योगदान गर्न प्रयत्नशील रहन आग्रह गर्नुभयो । प्रचलित बिमा ऐन एवं बिमा नियमावलीको अधीनमा रही समयमै आफ्नो बाँकी लेखापरीक्षण कार्य सम्पन्न गर्नुका साथै वित्तीय पारदर्शिता, व्यावसायिक स्वस्थता, संस्थाको मर्यादा तथा गुणात्मकता बढाउन सक्नुपर्नेमा उहाँको जोड थियो ।कम्पनीका अध्यक्ष दिनेश उपाध्यायले कम्पनीले हालै आव २०७५/७६ र आव २०७६/७७ को वार्षिक साधारण सभा सम्पन्न गर्न सफल भएको भन्दै आव २०७७/७८ तथा आव २०७८/७९ को वित्तीय विवरणको वार्षिक साधारण सभा यथाशीघ्र सम्पन्न गर्ने लक्ष्य लिइएको बताउनुभयो ।त्यसभन्दा पछिल्ला आवका वित्तीय विवरण पनि तयार गरी चालु आवभित्र साधारण सभा गर्ने लक्ष्य लिएको जनाउँदै कम्पनीले बिमा व्यावसायको विकास, विस्तार तथा सुदृढीकरणमा महत्वपूर्ण भूमिका खेलेको उहाँले बताउनुभयो । कार्यक्रममा कम्पनीमा उत्कृष्ट व्यापार गर्ने अभिकर्तालाई पुरस्कृत गरिएको थियो ।साबिकको राष्ट्रिय बिमा संस्थानको निर्जीवन बिमा व्यवसायलाई अलग संस्था स्थापना गरी सञ्चालन गर्ने नेपाल सरकारको निर्णयबमोजिम २०७१ साल जेठ २८ मा राष्ट्रिय बिमा कम्पनी लिमिटेड स्थापना भएको हो । कम्पनीले २०७१ साल असार २७ गते बिमा समितिबाट निर्जीवन बिमकको इजाजत प्राप्त गरी २०७१ साल साउन १८ गतेदेखि निर्जीवन बिमा व्यवसाय सञ्चालन गर्दै आएको छ ।",
      "link": "https://gorkhapatraonline.com/news/166369",
      "image": "https://gorkhapatraonline.com/storage/media/293456/conversions/10-BIMA-company-12th-aniversary-pic-original-thumb.jpg"
    },
    {
      "slug": "166368",
      "title": "आयातित वस्तुमा नेपाल गुणस्तर अनिवार्य गरिने",
      "timestamp": 1754265600000,
      "source": "gp",
      "content": "विदेशबाट आयात हुने वस्तुमा नेपाल गुणस्तर अनिवार्य गर्ने र औद्योगिक क्षेत्र व्यवस्थापन लिमिटेड जग्गाको भाडा शुल्क घटाउने विषयमा छलफल भएको छ ।",
      "longContent": "गोरखापत्र समाचारदाताकाठमाडौँ, साउन १९ गते । विदेशबाट आयात हुने वस्तुमा नेपाल गुणस्तर अनिवार्य गर्ने र औद्योगिक क्षेत्र व्यवस्थापन लिमिटेड जग्गाको भाडा शुल्क घटाउने विषयमा छलफल भएको छ । उपप्रधानमन्त्री तथा अर्थमन्त्री विष्णु पौडेल र उद्योग वाणिज्य तथा आपूर्तिमन्त्री दामोदर भण्डारीबिच आइतबार अर्थ मन्त्रालयमा भएको चालु आर्थिक वर्ष २०८२/८३ को बजेट तथा कार्यक्रम कार्यान्वयनसम्बन्धी बैठकमा आयातित वस्तुमा गुणस्तर अनिवार्य गर्ने विषयमा छलफल भएको हो । पहिलो चरणमा केही निश्चित वस्तुमा मात्र गुणस्तर प्रमाणीकरण लागु गर्ने र क्रमशः सबै आयातित वस्तुमा अनिवार्य रूपमा नेपाल गुणस्तर लागु गर्ने निर्णय गरिएको मन्त्रालयले जनाएको छ । यस निर्णयबाट बजारमा गुणस्तरीय वस्तुको पहुँच बढ्ने, उपभोक्ता संरक्षणमा टेवा पुग्ने र स्वदेशी उद्योगलाई पनि प्रोत्साहन मिल्ने विश्वास लिइएको छ ।यस्तै विशेष आर्थिक क्षेत्र प्राधिकरण र औद्योगिक क्षेत्र व्यवस्थापन लिमिटेडमार्फत लिजमा दिइने जग्गाको लिज भाडा प्रतिवर्गमिटर ५० रुपियाँबाट घटाएर २० रुपियाँमा झार्ने विषय कार्यान्वयन गर्ने निर्णय गरिएको छ । उद्योग प्रवर्धन तथा लगानी आकर्षण गर्ने उद्देश्यले गरिएको यो निर्णयले उद्योगी–व्यवसायीलाई सहज वातावरण निर्माण गर्ने अपेक्षा गरिएको छ ।बैठकमा चालु आवका लागि विनियोजित बजेट तथा कार्यक्रमको प्रभावकारी कार्यान्वयनका लागि आवश्यक रणनीति, समन्वय र प्राथमिकताको विषयमा विस्तृत छलफल भएको छ । आगामी दिनमा सहकार्य गर्दै औद्योगिक विकास, रोजगारी सिर्जना र अर्थतन्त्र सुदृढीकरणका लागि आवश्यक नीतिगत तथा कार्यगत सुधारलाई प्राथमिकता दिने दुवै मन्त्रालयले प्रतिबद्धता जनाएका छन् ।",
      "link": "https://gorkhapatraonline.com/news/166368",
      "image": "https://gorkhapatraonline.com/storage/media/293455/conversions/Bishne-PHOTO-2025-08-03-10-51-36-original-thumb.jpg"
    },
    {
      "slug": "166367",
      "title": "आइपिओ ल्याउनेलाई अनिवार्य दुई वटा ‘आइजिन’",
      "timestamp": 1754265600000,
      "source": "gp",
      "content": "संस्थापक र सर्वसाधारण छुट्याउने गरी सेयरको अन्तर्राष्ट्रिय पहिचान नम्बर ‘आइजिन’ अनिवार्य गर्ने सिडिएस एन्ड क्लियरिङ हाउस (सिडिएससी) ले तयारी गरेको छ । धितोपत्र अभौतिकीकरण कार्य सञ्चालन निर्देशिका, २०८२ तयार गरेर सिडिएससीले भौतिक सेयरलाई अभौतिकीकरण गर्दा सङ्गठित संस्थाको प्रबन्धपत्र तथा नियमावलीमा संस्थापक र सर्वसाधारण सेयर छुट्याएको अवस्थामा आइजिन पनि छुट्याउनुपर्ने व्यवस्था गरेको हो ।",
      "longContent": "काठमाडौँ, साउन १९ गते । संस्थापक र सर्वसाधारण छुट्याउने गरी सेयरको अन्तर्राष्ट्रिय पहिचान नम्बर ‘आइजिन’ अनिवार्य गर्ने सिडिएस एन्ड क्लियरिङ हाउस (सिडिएससी) ले तयारी गरेको छ । धितोपत्र अभौतिकीकरण कार्य सञ्चालन निर्देशिका, २०८२ तयार गरेर सिडिएससीले भौतिक सेयरलाई अभौतिकीकरण गर्दा सङ्गठित संस्थाको प्रबन्धपत्र तथा नियमावलीमा संस्थापक र सर्वसाधारण सेयर छुट्याएको अवस्थामा आइजिन पनि छुट्याउनुपर्ने व्यवस्था गरेको हो । सिडिएससीको सञ्चालक समितिबाट सर्वसम्मत पारित उक्त निर्देशिका स्वीकृतिका लागि नियामक नेपाल धितोपत्र बोर्डमा पेस भएको छ । निर्देशिका स्वीकृत भएसँगै दोस्रो बजारमा सूचीकृत सङ्गठित संस्थाको सेयर अभौतिक गर्दा सिडिएससीले संस्थापक र सर्वसाधारणमा वर्गीकरण गर्न छुट्टाछुट्टै आइजिन नम्बर प्रदान गर्ने छ ।   सिडिएससीको यस्तो तयारीपछि सार्वजनिक रूपमा यसको समर्थन र विरोध सुरु भएको छ । बजारका लगानीकर्ताले यसले बजारलाई सुधार गर्ने र अपारदर्शी रूपमा संस्थापक सेयरको अवधि नसकिँदै बिक्री गर्ने प्रवृत्ति अन्त्य हुने जनाउँदै यसको समर्थन गरेका छन् । पछिल्लो व्यवस्थाको विरोधमा रहेका विशेष गरी जलविद्युत् प्रवर्धकले यसले मुलुकको समग्र लगानी प्रभावित गर्ने र अन्तर्राष्ट्रिय लगानी भित्र्याउन कठिन हुने जनाएका छन् । सिडिएससीले भने दुई कारणले निर्देशिकामार्फत यस्तो व्यवस्था लागु गर्ने तयारी गरेको जनाएको छ । “आइजिनका सन्दर्भमा नियामक धितोपत्र बोर्डले समेत नियम अनुसार कारबाही गर्न निर्देशन दिएकाले केन्द्रीय निक्षेप नियमावली २०६७ को व्यवस्था अनुसार निर्देशिका बनाएर सर्वसम्मत पास गरेर स्वीकृतिका लागि पेस गरेका हौँ,” सिडिएससीका प्रबन्ध निर्देशक प्रवीण पान्दाकले भन्नुभयो, “यो व्यवस्थाले दोस्रो बजारमा सूचीकृत सबै सङ्गठित संस्थालाई समान रूपले व्यवहार गर्ने वातावरण बनाउँछ ।”पान्दाकका अनुसार अहिले बैङ्क तथा वित्तीय संस्था र बिमा कम्पनीलाई दुई वटा आइजिन उपलब्ध गराइएको छ । लगानी कम्पनी, होटेल तथा जलविद्युत् जस्ता कम्पनीमध्ये केहीलाई एउटा र केहीलाई दुई वटा आइजिन दिइएको अवस्था छ । यसले गर्दा एउटा मात्र आइजिन नम्बर भएका संस्थाका हकमा संस्थागत र सर्वसाधारण सेयर भनेर छुट्याउन नसक्दा बजारमा विकृतिको अवस्था आएकाले पनि निर्देशिका ल्याइएको सिडिएससीको अर्को तर्क छ । “संस्थागत सेयर पनि लकिङ मिति सच्याएर सर्वसाधारणमा परिवर्तन गरेर ठुलो चलखेल गरेको पाइएकाले यस्तो विकृति अन्त्य गर्न यो व्यवस्था आवश्यक छ,” पान्दाकले भन्नुभयो “निर्देशिकाले कसैलाई रोक्न नभई विधिपूर्वक कन्भर्जन गर्न र समग्र बजारलाई स्वच्छ र प्रतिस्पर्धी बनाउन सहयोग गर्छ ।” निर्देशिकामा यस्तो व्यवस्था भए पनि आइजिन नम्बर मिसाइसकेको हकमा यो व्यवस्था लागु हुने छैन । आइजिन नम्बर नमिसाएका संस्थाको हकमा भने लकिङ अवधि सकिनुअघि निवेदन दिएमा आइजिन छुट्याइदिने सिडिएससीले जनाएको छ । सिडिएससीको यस्तो तयारीपछि नेपाल सेयर बजार लगानीकर्ता सङ्घले विज्ञप्ति जारी गर्दै छुट्टै प्रकृतिका सेयरलाई फरक फरक आइजिन प्रदान गर्नु नेपालको हकमा उपयुक्त भएको जनाएको छ । लकिङमा भएको सेयर पनि बिक्री भएको अवस्थामा एउटै आइजिन नम्बरका कारण सेयरको प्रकृति छुट्याउन नसक्दा बजारमा ठुलो परिणाममा कारोबार हुने र सर्वसाधारण लगानीकर्ता झुक्किने अवस्था रहेको सङ्घले जनाएको छ । त्यस्तै नेपाल चेम्बर अफ कमर्स र स्वतन्त्र ऊर्जा उत्पादकको संस्था (इप्पान) ले भने यस्तो व्यवस्थाले ठुलो लगानी प्रभावित हुने भएको यसलाई लागु गर्न नहुने जनाएका छन् । सिडिएससीले भने अर्थ मन्त्रालयको समेत सहमतिमा धितोपत्रको अभौतिकीकरणलाई कानुनी रूपमा प्रबन्ध गर्न लागिएकाले यसले बजारलाई पारदर्शी बनाउने दाबी गरेको छ । के हो आइजिन ?सूचीकृत संस्थाको भौतिक अर्थात् कागजी अवस्थामा रहेको धितोपत्रलाई सिडिएससीले विद्युतीय प्रणालीमा अभिलेख राख्छ, जसलाई डिम्याट भनिन्छ । यसरी डिम्याट भएको धितोपत्रलाई अन्तर्राष्ट्रियस्तरमा पहिचान दिन इन्टरनेसनल सेक्युरिटिज आइडेन्टिफिकेसन नम्बर अर्थात् आइजिन नम्बर प्रदान गरिन्छ । अहिले सिडिएससीले बैङ्क तथा बिमा र लघुवित्त संस्थाहरूलाई संस्थापक र सर्वसाधारण गरी दुई वटा फरक आइजिन प्रदान गर्दै आइरहेको छ । अन्य सूचीकृत संस्थाहरूले भने एउटा मात्रै आइजिन नम्बर प्राप्त गर्दै आइरहेका छन् । एउटै नम्बरका कारण संस्थापक र सर्वसाधारणको सेयर छुट्याउन समस्या भएको र संस्थापक सेयर पनि लकिङ अवधि नसकिँदै कानुनविपरीत बिक्री गरेको पाइएको सिडिएससीले जनाएको छ । सेयरको प्रकृति छुट्याउन र बजारलाई व्यवस्थित गर्न पनि अन्तर्राष्ट्रियस्तरमा अलग अलग आइजिनको व्यवस्था हुने सिडिएससीले जनाएको छ ।",
      "link": "https://gorkhapatraonline.com/news/166367",
      "image": "https://gorkhapatraonline.com/storage/media/293454/conversions/233-original-thumb.jpg"
    },
    {
      "slug": "166365",
      "title": "युवालाई उद्यममा आकर्षण दिन सम्मेलन सफल",
      "timestamp": 1754265600000,
      "source": "gp",
      "content": "जुनियर चेम्बर इन्टरनेसनल (जेसिआई) को आयोजनामा काठमाडौँमा साउथ एसिया बिजनेस एन्ड इन्भेस्टमेन्ट मिट २०२५ सम्पन्न भएको छ ।",
      "longContent": "गोरखापत्र समाचारदाताकाठमाडौँ, साउन १९ गते । जुनियर चेम्बर इन्टरनेसनल (जेसिआई) को आयोजनामा काठमाडौँमा साउथ एसिया बिजनेस एन्ड इन्भेस्टमेन्ट मिट २०२५ सम्पन्न भएको छ ।नेपालीमा दक्षिण एसियाली लगानी भित्र्याउने र युवा नेतृत्वको क्षमता विकास गर्ने उद्देश्यले बिहीबारदेखि सुरु भएको सम्मेलनमा युवा नेतृत्व विकास, लगानी, उद्यमशीलता र परियोजना व्यवस्थापनसम्बन्धी कार्यशाला, अन्तरसांस्कृतिक आदानप्रदान, ऐतिहासिक एवं विश्वसम्पदा क्षेत्रको भ्रमण, पर्यटन प्रवर्धनलगायतका विशेष सत्र आयोजना गरिएको जेसिआई राष्ट्रिय अध्यक्ष रजनी थापाले बताउनुभयो ।उहाँले भन्नुभयो, “नेपालमा विदेशी लगानी बढाउन र नेपालका युवालाई उद्यममा आकर्षण बढाउन सम्मेलन सफल भएको छ । व्यापार, लगानी, नेतृत्व विकास, पर्यटन प्रवर्धन, लगानीका नयाँ अवसरको पहिचान र दिगो आर्थिक विकासमा मिलेर योगदान पु¥याउने उद्देश्यसहित आयोजना गरिएको सम्मेलनमा दक्षिण एसियाली व्यावसायिक नेतृत्वबिच नेटवर्किङ, लगानीकर्तासँग प्रत्यक्ष संवाद, क्षेत्रीय आर्थिक विषयमा केन्द्रित विशेष संवाद र छलफल हुनुका साथै सांस्कृतिक सम्पदा क्षेत्रको अवलोकन, नेपाली तथा दक्षिण एसियाली स्टार्टअप र नवप्रवर्तनशील (इन्टोभेटिभ) सोच र परियोजनाको प्रदर्शन गरिएको छ ।” युवा नेतृत्व क्षमताको बहुआयामिक विकास, दक्षिण एसियाली राष्ट्रबिच आपसी समझदारी, मित्रता र सहकार्यको प्रवर्धन, नेपाली संस्कृति, पर्यटन र पहिचानको अन्तर्राष्ट्रिय प्रचारप्रसारमा समेत सम्मेलन सफल भएको उहाँले बताउनुभयो ।अध्यक्ष थापाले अन्तर्राष्ट्रिय युवा सहभागिताबाट उद्योग, लगानी र नवप्रवर्तनको सम्भावना दीर्घकालीन नेटवर्क र क्षेत्रीय साझेदारीको निर्माण भएको जानकारी दिनुभयो । सम्मेलनमा जेसिआई एसिया प्रशान्तका उपाध्यक्ष मार्क जोसेफ डेभिड, क्षेत्रीय सिनेटर, अन्तर्राष्ट्रिय पदाधिकारी, नेपाल, भारत, बङ्गलादेश र श्रीलङ्काका युवा उद्यमी, लगानीकर्ता र नेतृत्वकर्ता सहभागी रहनुभएको थियो ।",
      "link": "https://gorkhapatraonline.com/news/166365",
      "image": "https://gorkhapatraonline.com/storage/media/293452/conversions/JCI-original-thumb.jpg"
    },
    {
      "slug": "166356",
      "title": "बढ्यो सार्वजनिक विद्युतीय सवारीप्रति आकर्षण",
      "timestamp": 1754265600000,
      "source": "gp",
      "content": "सार्वजनिक विद्युतीय सवारी (इभी) प्रति व्यवसायी र यात्रुको आकर्षण बढ्दो छ । सवारी सङ्ख्या मात्र बढेको छैन, यात्रुको रोजाइ पनि विद्युतीय सवारी हुन थालेको छ ।",
      "longContent": "काठमाडौँ, साउन १९ गते ।  सार्वजनिक विद्युतीय सवारी (इभी) प्रति व्यवसायी र यात्रुको आकर्षण बढ्दो छ । सवारी सङ्ख्या मात्र बढेको छैन, यात्रुको रोजाइ पनि विद्युतीय सवारी हुन थालेको छ । वातावरणमैत्री र ध्वनि प्रदूषणमुक्त मात्र होइन, एक पटक लगानी गरेपछि सञ्चालनमा खासै खर्चिनु नपर्ने भएकाले व्यवसायीहरू यसतर्फ आकर्षित छन् । सामान्यतया इन्धनको बसले दैनिक पाँच हजार पाँच सय रुपियाँको तेल खर्च गर्दा विद्युतीय बस एक हजार पाँच सयबराबरको चार्जबाट चल्छ ।पछिल्लो समय विद्युतीय बस आयातको तथ्याङ्क हेर्दा पनि लगानीकर्ता र यात्रुको आकर्षण बढेको देखिन्छ । आर्थिक वर्ष २०८१/८२ को तथ्याङ्क अनुसार एक वर्षमा ३१ अर्ब ७६ करोड रुपियाँबराबरको १३ हजार ५७८ विद्युतीय सवारी आयात भएका छन् । २०८०/८१ मा ११ हजार ७०१ वटा आयात भएका थिए । विद्युतीय सवारीसाधन आयातमा निरन्तर वृद्धि भइरहनुले पनि आकर्षण बढेको देखिन्छ । भन्सार विभागको २०८१/८२ को तथ्याङ्क अनुसार एक वर्षमा नौ अर्ब ४८ करोड रुपियाँभन्दा बढी मूल्यका यात्रुवाहक विद्युतीय सवारी आयात भएको छ । कुल तीन हजार १३२ वटा सार्वजनिक विद्युतीय बस, मिनीबस र माइक्रोबस आयात गर्दा करिब दुई अर्ब १० करोड रुपियाँ राजस्व सङ्कलन भएको देखिन्छ । सरकारले सार्वजनिक विद्युतीय सवारीलाई प्रोत्साहनको नीति लिएपछि ठुला विद्युतीय सवारी आयात ह्वात्तै बढेको देखिएको छ । आयात भएका तीन हजार १३२ सार्वजनिक विद्युतीय सवारी चीनबाट ल्याइएको छ । ५० किलोवाटसम्मका चार हजार ७३२ विद्युतीय सवारी र ५१ देखि १०० किलोवाट क्षमताका सात हजार ४३१ सवारी आयात भएको छ । भर्खर विद्युतीय सवारी सञ्चालन गरेको महानगर यातायातका सचिव केशव नेपालले भन्नुभयो, “अहिले काठमाडौँ उपत्यका धुलो धुवाँले तहसनहस छ । धुवाँ फाल्ने पुराना गाडीभन्दा नयाँ विद्युतीय बसमा यात्रा गर्न पाउँदा यात्रुको रोजाइ नहुने त कुनै भएन ।” एसी सुविधासहित अनलाइन भुक्तानीका साथै सिसी क्यामरासमेत हुने भएकाले यात्रुले सुरक्षित महसुस गर्ने गरेको खनालले बताउनुभयो । साझा यातायातले सञ्चालन गरेका विद्युतीय बस अपाङ्गतामैत्री भएकाले पनि आकर्षण बढेको व्यवसायी बताउँछन् । विद्युतीय बसको यात्रा आरामदायी र इन्धनबाट चल्ने बसले जस्तो स्वास्थ्यमा असर नपु¥याउने हुँदा वातावरणदेखि सबैका लागि उपयुक्त भएको सुन्दर यातायातका अध्यक्ष भेषबहादुर थापाले बताउनुभयो । आव २०८१/८२ मा चीनबाहेक भारतबाट तीन हजार २४६ विद्युतीय सवारी आयात गरिएको छ । त्यस्तै मलेसियाबाट ५०, जर्मनीबाट ४५, संयुक्त राज्य अमेरिकाबाट ११, दक्षिण कोरियाबाट छ र इन्डोनेसियाबाट चार वटा विद्युतीय सवारी आयात भएको तथ्याङ्क छ । सडकलगायतका भौतिक संरचना भने विद्युतीय सवारीमैत्री हुन नसकेको व्यवसायीको गुनासो छ । नेपाल यातायात व्यवसायी राष्ट्रिय महासङ्घका वरिष्ठ उपाध्यक्ष सरोज सिटौलाले भन्नुभयो, “नेपालमा सबै हिसाबले विद्युतीय सवारी उपयुक्त छ । लगानी र आकर्षण पनि बढेको छ तर सडक संरचना भने पुरानै छन् । भौतिक पूर्वाधारमा पनि सरकारले ध्यान दिनु पर्छ ।”आगामी आर्थिक वर्षसम्म सार्वजनिक विद्युतीय सवारी सङ्ख्या दोब्बरले बढ्ने देखिन्छ । सरकारले साझा यातायातमार्फत आगामी दसैँसम्ममा एक सय वटा ठुला विद्युतीय बस ल्याउँदै छ । महानगर र सुन्दर यातायातले पनि थप २०/२० वटा ठुला विद्युतीय बस ल्याउने बताएका छन् ।",
      "link": "https://gorkhapatraonline.com/news/166356",
      "image": "https://gorkhapatraonline.com/storage/media/293443/conversions/elecric-original-thumb.jpg"
    },
    {
      "slug": "166323",
      "title": "वर्षा भएसँगै धान रोपाइँमा जुटे मधेशका किसान",
      "timestamp": 1754179200000,
      "source": "gp",
      "content": "लामो समयको खडेरीले सुक्खा भएको खेतमा हिल्याउन पुग्ने वर्षा भएपछि किसान धान रोपाइँमा जुटेका हुन्। पछिल्लो शुक्रबारदेखि दिनहुँ प्रदेशका सबैजसो स्थानमा वर्षा भइरहेको छ।",
      "longContent": "विजयकुमार साह ढल्केबर, साउन १८ गते। धेरै दिनको प्रतिक्षापछि सुरु भएको वर्षासँगै मधेश प्रदेशका किसान धान रोपाइँमा जुटेका छन्। लामो समयको खडेरीले सुक्खा भएको खेतमा हिल्याउन पुग्ने वर्षा भएपछि किसान धान रोपाइँमा जुटेका हुन्। पछिल्लो शुक्रबारदेखि दिनहुँ प्रदेशका सबैजसो स्थानमा वर्षा भइरहेको छ। धनुषाको मिथिला नगरपालिका–३, हरिहरपुरका किसान मनोज महतोले लामो खडेरीपछि आएको वर्षाले खेतीमा ज्यान फर्काएको बताउनुभयो। उहाँका अनुसार जेठ र असार महिनामा पर्याप्त वर्षा नभएकाले धान रोपाइँमा गम्भीर असर परेको थियो। उहाँले भन्नुभयो, ‘कसैले डिप बोरिङको सहायताले रोपाइँ गरेको भएपनि चर्को घामका कारण बिरुवा सुक्न थालेका थिए। तर हालको वर्षाले बालीलाई नयाँ जीवन दिएको छ।’महतोका अनुसार पछिल्लो वर्षा किसान र धानबालीका लागि अमृत समान बनेको छ। सिँचाइ अभावमा रोपिएको बाली सुक्ने अवस्था पुगेको थियो भने त्यससँगै किसानको मिहिनेत खेर जाने अवस्था आइपुगेको थियो। अहिलेको वर्षाले सबथोक बचाएको किसान महतोको भनाइ छ। ढल्केबरका अर्का कृषक रामएकवाल यादवले वर्षाले किसान उत्साहित देखिएको बताउनुभयो। उहाँले भन्नुभयो, ‘जेठको पहिलो सातापछि वर्षा नहुँदा रोपाइँ रोकिएको मात्र होइन रोपिएको धान पनि सुक्न थालेको थियो।’ उहाँका अनुसार वर्षासँगै किसान धान रोपाइँमा व्यस्त भएका छन्। वर्षा नहुँदा मधेश प्रदेशमा धान रोपाइँ प्रभावित हुने अवस्था देखेपछि प्रदेश सरकारले मधेशलाई सुक्खा ग्रस्त क्षेत्र घोषणा गरेको थियो भने सङ्घीय सरकारले तीन महिनाका लागि सङ्कटग्रस्त क्षेत्रको रूपमा सूचीकृत गरेको छ। भूमि व्यवस्था, कृषि तथा सहकारी मन्त्रालयका सचिव डा. उमेश दाहालका अनुसार पछिल्ला दिनमा मधेशका सबै जिल्लामा वर्षा भएको छ। उहाँले प्रदेशका सबैजसो स्थानमा वर्षा भएकाले रोपाइँको गति बढेको बताउनुभयो। उहाँले भन्नुभयो, ‘असारको सुरूवातदेखि पानी नपरेकोले बिरुवा र बेर्ना दुवै सुक्न थालेका थिए। अहिलेको वर्षाले ती सबैलाई बचाउने छ।’ कृषि विकास निर्देशनालयका तथ्याङ्कअनुसार मधेश प्रदेशमा कुल तीन लाख ७२ हजार ६४५ हेक्टर क्षेत्रफलमा धान रोपाइँ हुने जमिन छ। साउन १६ गतेसम्म दुई लाख १३ हजार ४३८ हेक्टर क्षेत्रफलमा धान रोपाइँ सम्पन्न भएको छ।  जुन कुल क्षेत्रफलको ५७ प्रतिशत हो।सचिव दाहालले अब रोपाइँ क्षेत्रमा वृद्धि हुने बताउनुभयो। उहाँका अनुसार पानी पर्ने क्रम कायम रहेकाले साउन महिना भित्रै बाँकी खेतमा पनि रोपाइँ सकिने छ। ढिलो भए पनि योे वर्षाले मधेशका किसान उत्साहित देखिएको उहाँको भनाइ छ।",
      "link": "https://gorkhapatraonline.com/news/166323",
      "image": "https://gorkhapatraonline.com/storage/media/293375/conversions/madhesh_kisan1-original-thumb.jpg"
    },
    {
      "slug": "166297",
      "title": "एक वर्षमा प्रादेशिक योजनाबाट बन्यो ६७ किलोमिटर सडक",
      "timestamp": 1754179200000,
      "source": "gp",
      "content": "काभ्रेपलाञ्चोक जिल्लामा एक वर्षको अवधिमा बागमती प्रदेश सरकारको लगानीमा करिब ६७ किलोमिटर सडकको काम भएको छ ।",
      "longContent": "केदार तिमल्सिना बनेपा, साउन १८ गते । काभ्रेपलाञ्चोक जिल्लामा एक वर्षको अवधिमा बागमती प्रदेश सरकारको लगानीमा करिब ६७ किलोमिटर सडकको काम भएको छ । प्रदेश सरकारले पूर्वाधार विकास कार्यालय तथा सहरी विकास तथा भवन कार्यालयमार्फत जिल्लामा  ६६ दशमलव ८७ किलोमिटर सडकको काम गरेको हो । पछिल्लो आर्थिक वर्ष २०८१/०८२ मा पूर्वाधार विकास कार्यालय काभ्रेपलाञ्चोकले जिल्लामा सडक कालोपत्रे, ढलान, सडक ग्राभेलिङ तथा सडकको नयाँ ट्रयाक निर्माण गरी कुल ५६ दशमलव ७७ किलोमिटर सडकको काम गरेको हो । कार्यालयका प्रमुख सिनियर डिभिजनल इन्जिनियर (सिडिई) वीरेन्द्रकुमार बज्राचार्यले कार्यालयले एक वर्षको अवधिमा प्रादेशिक सडक यातायात गुरुयोजनामा समावेश भएको नौ दशमलव ८ किलोमिटर र गुरुयोजना बाहेक दुई दशमलव ९७ किलोमिटर गरी कुल १२ दशमलव ५ किलोमिटर सडक कालोपत्रे भएको बताउनुभयो । उहाँले एक वर्षको अवधिमा १२ दशमलव ३४ किलोमिटर सडक ढलानस्तरमा स्तारोन्नति, प्रादेशिक सडक यातायात गुरुयोजनामा समावेश भएको सात दशमलव ९ किलोमिटर, गुरुयोजना बाहेकको १२ दशमलव ५ किलोमिटर सडक गरी कुल २१ दशमलव ५९ किलोमिटर सडककलाई ग्राभेलस्तरमा सडक स्तरोन्नति गरिएको बताउनुभयो । सिडिई बज्राचार्यले पछिल्लो आर्थिक वर्षमा प्रादेशिक सडक यातायात गुरुयोजनामा समावेश नभएको दश दशमलव ३४ किलोमिटर सडक नयाँ ट्रयाक निर्माण गरिएको बताउनुभयो । पूर्वाधार विकास कार्यालयले जिल्लामा रहेका सडकको नियमित मर्मत सम्भारका लागि ५० जना हेरालु राखेको छ । कार्यालयले दुई किलोमिटर पक्की सडकको मर्मत सम्भार, दुई किलोमिटर पक्की, दुई किलोमिटर सडक ग्राभेलस्तरमा पटके मर्मत सम्भार गरेको जनाएको छ । कार्यालयले पछिल्लो एक वर्षको अवधिमा २३ वटा सडक पुलमध्ये तीन वटा पुलको निर्माण सम्पन्न गरेको छ भने २० वटा सडक पुलको विस्तृत परियोजना रिपोर्ट (डिपिआर) तयार गरेको छ । चार वटा सडकमा कल्भर्ट निर्माण गरेको छ । सिडिई बज्राचार्यले गत आवमा कार्यालयले जिल्लामा २० किलोमिटर सडक कालोपत्रेमा स्तरोन्नती गर्ने लक्ष्य राखे पनि गत असोज महिनाको बाढी पहिरोका कारण महाभारत गाउँपालिका जाने सडकमा सोचे अनुरूपको काम हुन नसकेका कारण लक्ष्य अनुसारको सडक कालोपत्रे गर्न नसकिएको बताउनुभयो । कार्यालयले प्रादेशिकतर्फ बहुवर्षीय योजनातर्फ १७ वटा सडक, दस वटा झोलुङ्गे पुल गरी प्रादेशिकतर्फका २७ वटा, सालवसालीतर्फ ११ वटा सडकको काम सम्पन्न हुन नसकेको जनाएको छ । त्यस्तै सात वटा सालवसाली सडक कार्यान्वयनमा नगएको सिडिई बज्राचार्यले बताउनुभयो । यसैगरी सहरी विकास तथा भवन कार्यालय काभ्रेपलाञ्चोकले गत आर्थिक वर्ष २०८१/०८२ मा तीन सय मिटर सडकलाई कालोपत्रेमा स्तरोन्नति गरेको छ भने नौ दशमलव ८ किलोमिटर सडकलाई ढलानस्तरमा स्तरोन्नति गरेको छ । भवन कार्यालयले काभ्रेपलाञ्चोक, सिन्धुपाल्चोक र दोलखा जिल्लामा काम गर्दै आएको छ । भवन कार्यालयले तीन वटा सरकारी भवन, ११४ वटा सामुदायिक भवन, एउटा पार्क, चार वटा पदमार्ग/पर्खाल निर्माण गरिएको छ भने जनता आवास कार्यक्रम अन्तर्गत ४० वटा घर र खरको छानो उन्मुलन कार्यक्रम अन्तर्गत ४० वटा घरको काम गरिएको भवन कार्यालयले जनाएको छ ।",
      "link": "https://gorkhapatraonline.com/news/166297",
      "image": "https://gorkhapatraonline.com/storage/media/293312/conversions/Chauri-Sadak-original-thumb.jpg"
    },
    {
      "slug": "166221",
      "title": "वैदेशिक रोजगारीको पीडा :  एक वर्षमा पन्ध्र सयको ज्यान गयो",
      "timestamp": 1754179200000,
      "source": "gp",
      "content": "वैदेशिक रोजगारीमा कतार जानुभएका नुवाकोटका ३४ वर्षीय निश्चल तामाङ सुतेकै अवस्थामा मृत्यु भयो । दिनभर काम गरेर राति खाना खाएर सन्चै सुतेका निश्चल त्यसपछि नबिझिएको उहाँका साथीले परिवारलाई जानकारी गराउनुभयो ।",
      "longContent": "काठमाडौँ, साउन १८ गते । वैदेशिक रोजगारीमा कतार जानुभएका नुवाकोटका ३४ वर्षीय निश्चल तामाङ सुतेकै अवस्थामा मृत्यु भयो । दिनभर काम गरेर राति खाना खाएर सन्चै सुतेका निश्चल त्यसपछि नबिझिएको उहाँका साथीले परिवारलाई जानकारी गराउनुभयो । घटना अघिल्लो वर्ष भदौको हो । मृतक निश्चलसँगै बसेका साथी विकास तामाङ र किशोर थापाले दिनभरि कामको पेलान, मानसिक चिन्ता र खानपिन राम्रो नभएकै कारण निश्चलको मृत्यु भएको बताउनुभयो । निश्चलको काम चर्को गर्मीमा कडा परिश्रमिक गर्नुपथ्र्यो । उहाँका परिवारका अनुसार सुरुको तीन महिना काम गरेको तलबसमेत नपाएका निश्चलले लामो सङ्र्घषपछि बल्ल तलब पाउन थाल्नुभएको थियो । तलब पाए पनि सम्झौता अनुसार नपाएका निश्चललाई कामको बोझ, जाँदा लिएको ऋणको बोझ र परिवार विछोडको चिन्ताले सधैँ निराशा व्यक्त गर्ने गरेको साथी किशोर र विकासलाई उद्धृत गर्दै उहाँकी श्रीमती नीलम तामाङले भन्नुभयो । निश्चल यस्ता घटनाको एउटा प्रतिनिधिमूलक पात्र मात्रै हो । वैदेशिक रोजगारीका लागि विभिन्न देशमा पुगेर ज्यान गुमाउनेको सङ्ख्या ठुलो छ । वैदेशिक रोजगार बोर्डका अनुसार आव २०८१/८२ मा वैदेशिक रोजगारीका लागि विभिन्न मुलुक पुगेका एक हजार ५१७ जनाको मृत्यु भएको छ । बोर्डको आँकडामा देखिने सङ्ख्या श्रम स्वीकृति लिएर गई ज्यान गुमाएका मृतकका परिवारले वैदेशिक रोजगार बोर्डबाट आर्थिक सहायता लिएका आधारमा तयार पारिएको हो । श्रम स्वीकृति नलिएका वा करार अवधि सकिएको अवस्थामा विदेशमा ज्यान गुमाउनेको सङ्ख्यासमेत जोड्दा अझ भयावह अवस्था छ । यसको यकिन तथ्याङ्क सरकारसँग छैन । बोर्डका अनुसार नेपालीले मलेसिया, कतार, साउदी अरब, संयुक्त अरब इमिरेट्स (युएई), कुवेत, बहराइन, रोमानिया, दक्षिण कोरियालगायत मुलुकमा विभिन्न कारणले ज्यान गुमाएका छन् । युवालाई पर्याप्त सिप तथा तालिम नहुनु त्यस्तै गन्तव्य मुलुकमा सुरक्षाको ग्यारेन्टीबिना काममा लगाइनुलगायत कारण ठुलो सङ्ख्यामा नेपालीले ज्यान गुमाउने गरेका छन् । वैदेशिक रोजगारीका क्रममा विदेशमा मृत्यु हुनेको सङ्ख्या क्रमशः बढेको छ । बोर्डका अनुसार आव २०८०/८१ मा एक हजार ३४६ शव आएका थिए भने गत आवमा २०८१/८२ मा एक हजार ५१७ वटा शव आए । जुन अघिल्लो आवमा भन्दा गत आवमा १७१ शव बढी हो । बोर्डका निर्देशक एवम् सूचना अधिकारी गुरुदत्त सुवेदीले वैदेशिक रोजगारीमा जान श्रम स्वीकृति लिनेको सङ्ख्या बढेसँगै वैदेशिक रोजगारीका क्रममा मृत्यु हुनेको सङ्ख्या पनि बढेको जानकारी दिनुभयो । वैदेशिक रोजगारीका क्रममा विदेशमा आफ्नो आफन्त गुमाएका परिवारका सदस्यले बोर्डको सचिवालयबाट १० लाख रुपियाँ आर्थिक सहायता पाउँदै आएका छन् । बोर्डका अनुसार आव २०६५/६६ देखि हालसम्म वैदेशिक रोजगारीका क्रममा मृत्यु भएका १४ हजार ८६२ जनाको परिवारलाई आर्थिक सहायता स्वरूप पाँच अर्ब ९७ करोड ६४ लाखभन्दा बढी रकम उपलब्ध गराइएको छ । वैदेशिक रोजगार विभागका अनुसार गएको आव २०८१/८२ मा आठ लाख ३९ हजार २६६ जनाले श्रम स्वीकृति लिएका थिए । दैनिक औसतमा दुई हजार २०३ जना श्रम स्वीकृति लिएर जाँदा चार वटा शव काठको बन्द बाकस विदेशबाट नेपालको अन्तर्राष्ट्रिय त्रिभुवन विमानस्थलमा आइपुग्छन् । अघिल्लो आव २०८०/८१ मा सात लाख ४३ हजार ५९५ जना नेपाली वैदेशिक रोजगारीमा गएका थिए । सो अवधिमा वैदेशिक रोजगारीमा गएका एक हजार ३४६ मृतक परिवारका आफन्तले आर्थिक सहायता लिएका थिए । बोर्डले गत आवमा वैदेशिक रोजगारीका क्रममा बिरामी, अङ्गभङ्ग भएका ८६७ जनालाई आर्थिक सहायतास्वरूप २४ करोड ९९ लाख रुपियाँ उपलब्ध गराएको छ । अघिल्लो आवमा ६५३ जनालाई आर्थिक सहायता स्वरूप १९ करोड ४६ लाख ८५ हजार रुपियाँ उपलब्ध गराइएको थियो । आव २०७९/८० मा वैदेशिक रोजगारीका क्रममा अङ्गभङ्ग तथा गम्भीर बिरामी भएका ३८९ जनालाई नौ करोड ९७ लाख आठ हजार रुपियाँ आर्थिक सहायता प्रदान गरिएको थियो ।  मृतक श्रमिकका परिवारलाई दिँदै आएको आर्थिक सहायता रकम स्थानीय तहमा निवेदन दिएर अनलाइनमार्पmत कागजात चेकजाँच गर्ने प्रविधिको विकास गरेसँगै सेवाग्राही सङ्ख्या बढेको बोर्डको दाबी छ । यसै गरी यसअघि वैदेशिक रोजगार कल्याणकारी कोषमा रहेको रकम विदेशमा मृत्यु भएको अवस्थामा मात्र श्रमिकका आफन्तले पाउने वैदेशिक रोजगार ऐनको व्यवस्था संशोधन गरी श्रम स्वीकृतिको अवधिमा नेपालमा रहँदा मृत्यु भए पनि १० लाख रुपियाँ पाउने निर्णय भएपछि सहयोग लिनेको सङ्ख्या बढेको बोर्डका कार्यकारी निर्देशक डा. द्वारिका उप्रेतीको भनाइ छ ।वैदेशिक रोजगारीका क्रममा अधिकांशको मुत्युका कारण कार्यस्थलको दुर्घटना र सडक दुर्घटनामा मृत्यु हुने गरेको छ । कतिपय नेपालीले सुतेकै ठाउँमा विविध कारणले मृत्युवरण गर्ने गरेका छन् । मृत्यु हुनेमध्ये अधिकांश सडक दुर्घटना, प्राकृतिक मृत्यु, आत्महत्याको ठुलो सङ्ख्या छ । वैदेशिक रोजगारका विज्ञ रामेश्वर नेपालले वैदेशिक रोजगारमा मृत्यु हुनुको प्रमुख कारण विदेश जानेलाई अपेक्षा धेरै देखाइने तर पर्याप्त सूचना नहुनु, धोकापूर्ण श्रमिक भर्ना प्रक्रिया रहेको बताउनुभयो । वैदेशिक रोजगारीमा जाने युवालाई समयमै आधारभूत विषयमा पर्याप्त सूचना दिएर पठाउन सकियो भने विदेशमा हुने मृत्युका घटनालाई धेरै हदसम्म नियन्त्रण गर्न सकिन्छ तर यस विषयमा सरकारी निकायको ध्यान नगएको उहाँको आरोप छ ।",
      "link": "https://gorkhapatraonline.com/news/166221",
      "image": "https://gorkhapatraonline.com/storage/media/293198/conversions/3445-original-thumb.jpg"
    },
    {
      "slug": "166219",
      "title": "भारतमा उत्पादन घट्दा नेपाली चिया निर्यात बढ्यो",
      "timestamp": 1754179200000,
      "source": "gp",
      "content": "मुलुकबाट गत वर्ष साढे चार अर्ब रुपियाँ बराबरको चिया निर्यात भएको छ । भन्सार विभागको तथ्याङ्क अनुसार आर्थिक वर्ष २०८१/८२ मा चार अर्ब ५८ करोड ६९ लाख रुपियाँ बराबरको एक करोड ५५ लाख ९८ हजार केजी चिया निर्यात भएको छ । अघिल्लो आव २०८०/८१ मा तीन अर्ब ६२ करोड रुपियाँ बराबरको एक करोड ३९ लाख १६ हजार केजी निर्यात भएको छ ।",
      "longContent": "काठमाडौँ, साउन १८ गते । मुलुकबाट गत वर्ष साढे चार अर्ब रुपियाँ बराबरको चिया निर्यात भएको छ । भन्सार विभागको तथ्याङ्क अनुसार आर्थिक वर्ष २०८१/८२ मा चार अर्ब ५८ करोड ६९ लाख रुपियाँ बराबरको एक करोड ५५ लाख ९८ हजार केजी चिया निर्यात भएको छ । अघिल्लो आव २०८०/८१ मा तीन अर्ब ६२ करोड रुपियाँ बराबरको एक करोड ३९ लाख १६ हजार केजी निर्यात भएको छ । अघिल्लो आवको तुलनामा झन्डै एक अर्ब रुपियाँ बराबरको बढी चिया निर्यात भएको विभागको तथ्याङ्कले देखाएको छ । अन्तर्राष्ट्रिय बजारमा माग बढेसँगै गत वर्ष भारतमा चियाको उत्पादन कम हुँदा स्वदेशी चियाको निर्यातमा उलेख्य वृद्धि भएको हो । चिया तथा कफी विकास बोर्डका प्रवक्ता डा. दीपक खनालले गत वर्ष भारतमा चियाको उत्पादन कम भई खपत बढ्दा नेपाली चियाको निर्यात बढी भएको जानकारी दिनुभयो । पछिल्लो समय नेपाली चियाको गुणस्तर क्रमिक रूपमा सुधार भई अन्तर्राष्ट्रिय बजारमा पहिचान क्रमिक रूपमा बढाउँदै गएकाले पनि निर्यातमा वृद्धि भएको उहाँको भनाइ छ । स्वदेशी चिया परीक्षणबाट उच्च गुणस्तरको पाइएकाले चीनमा अवार्डसमेत प्राप्त गरिसकेको छ । गत आवमा निर्यात साढे चार अर्बको हुँदा चियाको आयात भने पाँच देखि सात करोड रुपियाँको मात्र भएको बोर्डले जनाएको छ । बोर्डका अनुसार नेपालमा २१ हजार हेक्टर क्षेत्रफलमा वार्षिक एक करोड ७० लाख केजी उत्पादन हुने गरेको छ । उत्पादन भएको ५५ प्रतिशत चिया अन्तर्राष्ट्रिय बजारमा निर्यात हुने र ४५ प्रतिशत चिया आन्तरिक बजारमा खपत हुने गरेको छ । अन्तर्राष्ट्रिय बजारमा चियाको माग बढ्दै गए पनि उत्पादन भने बढ्न नसकेको तथ्याङ्कले देखाएको छ । बोर्डका अनुसार सिटिसी चिया भारत र अर्थोडक्स चिया तेस्रो मुलुक निर्यात हुन्छ । नेपालको चिया अन्तर्राष्ट्रिय बजारमा माग उच्च रहेकाले किसान चिया खेतीमा आकर्षित भएका हुन् । चिया बगान, उद्योगमा करिब ६० हजारले रोजगारी पाएका छन् । चिया खेतीमा लगानी बढाए उत्पादन बढाउन सकिने बोर्डले जनाएको छ । नेपाली चिया भारतसहित अमेरिका, अस्ट्रेलिया, चीन, चेक रिपब्लिक, डेनमार्क, फ्रान्स, जर्मनी, इटाली, जापान, कोरिया, नर्वे, फिलिपिन्स, कतार, साउदी अरब, सिङ्गापुर, स्विट्जरल्यान्ड, थाइल्यान्ड, बेलायतलगायत मुलुकमा निर्यात भएको छ ।नेपालमा उत्पादित अर्थोडक्स चियालाई अन्तर्राष्ट्रिय बजारमा ब्रान्डिङ गर्न ‘ट्रेडमार्क’ समेत तयार गरिएको छ । ‘नेपाल टी क्वालिटी फ्रम दी हिमालय’ ब्रान्डमा चिया निर्यात हुने गरेको छ ।पूर्वी नेपालको सङ्खुवासभा, ताप्लेजुङ, तेह्रथुम, पाँचथर, धनकुटा, इलाम, झापालगायत जिल्लामा चियाको व्यावसायिक खेती हुन्छ । पूर्वी पहाडी जिल्ला मात्र नभएर पछिल्ला वर्ष बागमती प्रदेश, गण्डकी, लुम्बिनी, सुदूरपश्चिमलगायत प्रदेशमा पनि विस्तार भएको छ ।",
      "link": "https://gorkhapatraonline.com/news/166219",
      "image": "https://gorkhapatraonline.com/storage/media/293196/conversions/tea-jasbire_Kokila-Dhakal-original-thumb.jpg"
    },
    {
      "slug": "166218",
      "title": "बझाङ माथिल्लो सेतीको वित्तीय व्यवस्थापन सम्पन्न",
      "timestamp": 1754179200000,
      "source": "gp",
      "content": "सुदूरपश्चिम प्रदेशको बझाङमा निर्माण हुने २१६ मेगावाट क्षमताको बझाङ माथिल्लो सेती जलविद्युत् आयोजना निर्माणका लागि कुमारी बैङ्कको नेतृत्वमा ऋण लगानी हुने गरी वित्तीय व्यवस्थापन सम्झौता भएको छ ।",
      "longContent": "गोरखापत्र समाचारदाताकाठमाडौँ, साउन १८ गते । सुदूरपश्चिम प्रदेशको बझाङमा निर्माण हुने २१६ मेगावाट क्षमताको बझाङ माथिल्लो सेती जलविद्युत् आयोजना निर्माणका लागि कुमारी बैङ्कको नेतृत्वमा ऋण लगानी हुने गरी वित्तीय व्यवस्थापन सम्झौता भएको छ । उक्त आयोजनाका लागि कुमारी बैङ्कको नेतृत्व तथा एनएमबी बैङ्कको सहनेतृत्वमा माछापुच्छ्रे बैङ्क, हाइड्रोइलेक्ट्रिसिटी इन्भेस्टमेन्ट एन्ड डेभलपमेन्ट कम्पनी, लक्ष्मी सनराइज बैङ्क, नेपाल इन्भेस्टमेन्ट मेगा बैङ्क, प्रभु बैङ्क, नेपाल एसबिआई बैङ्क, एनआइसी एसिया बैङ्क, कृषि विकास बैङ्क, लुम्बिनी विकास बैङ्क, साङ्ग्रिला डेभलपमेन्ट बैङ्क, कामना सेवा विकास बैङ्क र आइसिएफसी फाइनान्सले सहवित्तीयकरणमा ऋण लगानी गर्ने गरी शुक्रबार सम्झौता भएको हो । सम्झौतामा कुमारी बैङ्कका तर्फबाट प्रमुख कार्यकारी अधिकृत रामचन्द्र खनाल र प्रवर्धक कम्पनी समृद्धि इनर्जी लिमिटेडका तर्फबाट अध्यक्ष शैलेन्द्र गुरागाईंले हस्ताक्षर गरेका छन् ।बझाङको साइपाल गाउँपालिका–४ र ५ मा निर्माण हुने सो आयोजना ४१ अर्ब ६९ करोड रुपियाँ लगातमा तयार हुने अनुमान छ । यसमध्ये ७० प्रतिशत ऋण र ३० प्रतिशत स्वपुँजीको अनुपातमा लगानी गरिँदै छ ।  आयोजनाले नेपाल विद्युत् प्राधिकरणसँग २०८० साल साउनमा विद्युत् खरिद सम्झौता गरेको छ भने २०८१ वैशाखमा विद्युत् उत्पादन अनुमति पाइसकेको छ । आयोजनाबाट २०८८ सालको असार मसान्तभित्र व्यावसायिक उत्पादन सुरु गर्ने लक्ष्यसहित अघि बढाइएको गुरागाईंले जानकारी दिनुभयो ।आयोजनाबाट वार्षिक १,२२९.६६ गिगावाट घण्टा विद्युत् उत्पादन हुने प्रक्षेपण गरिएको छ । उत्पादित विद्युत् आयोजनास्थलमै निर्माण गरिने २२० केभीको स्विचयार्डबाट ३० किलोमिटर लामो २२० केभी डबल सर्किट प्रसारण लाइनमार्फत राष्ट्रिय प्रसारण ग्रिड कम्पनी लिमिटेडको प्रस्तावित चार सय केभी बझाङ सबस्टेसनमार्फत राष्ट्रिय ग्रिडमा जोडिने छ ।",
      "link": "https://gorkhapatraonline.com/news/166218",
      "image": "https://gorkhapatraonline.com/storage/media/293195/conversions/bajhang-original-thumb.jpg"
    },
    {
      "slug": "166216",
      "title": "दोहोरो आइजिनको व्यवस्था खारेज गर्न इप्पानको माग",
      "timestamp": 1754179200000,
      "source": "gp",
      "content": "स्वतन्त्र ऊर्जा उत्पादकहरूको संस्था, नेपाल (इप्पान) ले कम्पनीको सेयर अभौतिकीकरणमा दोहोरो आइजिन नम्बर राख्ने व्यवस्था हटाउनका लागि चार वटा निकायको ध्यानाकर्षण गराएको छ ।",
      "longContent": "गोरखापत्र समाचारदाताकाठमाडौँ, साउन १८ गते । स्वतन्त्र ऊर्जा उत्पादकहरूको संस्था, नेपाल (इप्पान) ले कम्पनीको सेयर अभौतिकीकरणमा दोहोरो आइजिन नम्बर राख्ने व्यवस्था हटाउनका लागि चार वटा निकायको ध्यानाकर्षण गराएको छ ।सिडिएस एन्ड क्लियरिङ लिमिटेड (सिडिएससी) ले कम्पनीहरूको सेयर सूचीकरण गर्दा सर्वसाधारण र प्रवर्धकलाई छुट्टाछुट्टै इन्टरनेसनल सेक्युरिटिज आइडेन्टिफिकेसन नम्बर (आइजिन) कायम गर्ने भन्दै नेपाल धितोपत्र बोर्ड (सेबोन) मा प्रस्ताव लगेपछि इप्पानले अर्थमन्त्री, संसद्को अर्थसमिति, सेबोन र सिडिएससीको ध्यानाकर्षण गराएको हो ।सिडिएससीको उक्त प्रस्तावले संस्थापक लगानीकर्ता, निजी क्षेत्र, वैदेशिक लगानीकर्ता, सेयरमा लगानी गर्ने आमसर्वसाधारणमा अन्योलता थपेर बढी निराशा पैदा हुने अवस्था सिर्जना भएको भन्दै यो प्रस्ताव कार्यान्वयन गर्न नहुने इप्पानको भनाइ छ । इप्पानले एक विज्ञप्ति जारी गर्दै यस्तो व्यवस्था कार्यान्वयन भएमा नेपालको पुँजी बजारमा लागु भइरहेको प्रचलित कानुन, अन्तर्राष्ट्रिय मान्यता र स्थापित अभ्यासविपरीतको कार्य हुन जाने दाबी गरेको छ । नेपालको पुँजी बजारमा दीर्घकालीन प्रभाव पर्नुका साथै नेपालप्रति अन्तर्राष्ट्रिय जगत्को दृष्टिकोणमा समेत नकारात्मक प्रभाव पार्ने इप्पानको भनाइ छ । यस्तो व्यवस्थाले नेपाली निजी क्षेत्र तथा गैरआवासीय नेपाली समुदायको लगानीका साथै प्रत्यक्ष वैदेशिक लगानीमा समेत असर पर्नुका साथै स्वदेशी पुँजी सङ्कलन, गैरआवासीय नेपालीमार्फत आउने लगानी र विदेशी लगानी व्यवस्थापनमा समेत ठुलो कठिनाइ हुने पनि इप्पानले ध्यानाकर्षण गराएको छ ।यसले नेपालमा निजी क्षेत्रले विभिन्न उद्योग व्यवसायमा गरेको लगानीमा विश्वास गुम्नुका साथै वैदेशिक लगानीकर्तामा समेत नेपालको लगानी वातावरणप्रति गम्भीर आशङ्का उत्पन्न भएको इप्पानको भनाइ छ ।“सिडिएससीको यो प्रस्तावले नेपालको एउटा कानुनलाई हेरेर लगानी गरेको विदेशी लगानीकर्ताले आफ्नो सेयर बेचेर लगानी फिर्ता लिन नै नसक्ने अवस्था बन्ने छ,” इप्पानका अध्यक्ष गणेश कार्कीले भन्नुभयो, “यसले सरकारको वैदेशिक लगानी प्रवर्धन नीति, पुँजीबजारको सुदृढीकरण र समग्र आर्थिक सुधार लक्ष्यप्रति नै नकारात्मक प्रभाव पार्ने छ ।” सिडिएससीले अघि सारेको दोहोरो आइजिनको ठुलो असर ऊर्जा क्षेत्रका कम्पनीमा हुने पनि इप्पानको भनाइ छ । यो व्यवस्थाले आइपिओ जारी गरी सेयर अभौतिकीकरण प्रक्रियामा रहेका कम्पनी, आइपिओ जारी गरी लकिङ अवधि सकिन लागेका कम्पनी र आइपिओको पाइप लाइनमा रहेका कम्पनीसमेत नराम्ररी प्रभावित भई यसले समग्र पुँजी बजारलाई दीर्घकालसम्म नकारात्मक प्रभाव पार्दै नेपालको अर्थतन्त्रमा पनि ठुलो असर पर्ने इप्पानको भनाइ छ ।सिडिएससीको यस्तो निर्णयले लकिङ अवधिमै रहेका विभिन्न ५८ उद्योगको ८७ अर्ब रुपियाँ बराबरको र ऊर्जा कम्पनीको मात्र ४७ कम्पनीको ५३ अर्ब रुपियाँ बराबरको र आइपिओको पाइप लाइनमा रहेका ४३ कम्पनीको ४१ अर्ब रुपियाँ बराबरको पुँजी बन्धक हुने भई पुँजी बजारमा ठुलो प्रभाव पार्ने इप्पानले जनाएको छ ।",
      "link": "https://gorkhapatraonline.com/news/166216",
      "image": "https://gorkhapatraonline.com/storage/media/293193/conversions/445-original-thumb.jpg"
    },
    {
      "slug": "166215",
      "title": "कर्जा तिरे पनि ऋणी कालो सूचीमा",
      "timestamp": 1754179200000,
      "source": "gp",
      "content": "वालिङका एक व्यवसायीले बैङ्कको ऋण तिरिसक्दा पनि कालो सूचीमा राखिरहेको पाइएको छ । नेपाल इन्भेस्टमेन्ट मेघा बैङ्कको स्याङ्जाको वालिङ शाखाबाट आफ्नो सम्पूर्ण कर्जा चुक्ता गरेका एक व्यवसायीको नाम कालो सूचीमा परेको छ ।",
      "longContent": "पुतलीबजार समाचारदातापुतलीबजार (स्याङ्जा), साउन १८ गते । वालिङका एक व्यवसायीले बैङ्कको ऋण तिरिसक्दा पनि कालो सूचीमा राखिरहेको पाइएको छ । नेपाल इन्भेस्टमेन्ट मेघा बैङ्कको स्याङ्जाको वालिङ शाखाबाट आफ्नो सम्पूर्ण कर्जा चुक्ता गरेका एक व्यवसायीको नाम कालो सूचीमा परेको छ । वालिङ नगरपालिका–९ स्थित आँधीखोला मार्टका सञ्चालक दीपक श्रेष्ठले गत असार ३२ गते बैङ्कसँगको सम्पूर्ण बक्यौता रकम तिरेर आफूमाथिको कर्जामुक्तिको ढोका खोलेको महसुस गर्नुभएको थियो तर साउन ४ गते कर्जा सूचना केन्द्रमा बुझ्दा आफ्नो नाम कालो सूचीमा देखेपछि उहाँ चकित पर्नुभयो । पीडित व्यवसायी भन्नुहुन्छ, “कर्जाको साँवाब्याज तिरेँ तर मेरो नाम त कालो सूची पु¥याए छन् ।”“मैले ३२ गते नै सबै कर्जा चुक्ता गरेको छु तर आज साउन १७ गतेसम्म पनि कुनै प्रतिक्रिया छैन । बैङ्कले तीन दिनभित्र कालो सूचीबाट ‘रिलिज’ गर्नुपर्ने हो,” उहाँले भन्नुभयो, “त्यसको सट्टा, मलाई र मेरो कम्पनीलाई बैङ्कले बदनाम गर्ने काम गरेको छ ।” कर्जा सूचना केन्द्रको कालो सूचीमा नाम परेका व्यवसायीका लागि समस्या त्यत्तिमै सीमित हुँदैन । नयाँ कर्जा लिन, बैङ्क ग्यारेन्टी पाउन, कम्पनीको वित्तीय कारोबार गर्न र ठुला सम्झौतामा संलग्न हुनसमेत असम्भव जस्तै बन्छ । जसको प्रत्यक्ष असर व्यवसायमा र व्यक्तिको प्रतिष्ठामा पनि पर्छ । यो एउटा सामान्य मानवीय त्रुटि भएको नेपाल इन्भेस्टमेन्ट मेघा बैङ्क, वालिङ शाखाका प्रबन्धक कुमार केसीले बताउनुभयो ।“असार मसान्तको राति पैसा आयो, २९ गते नै कालो सूचीको प्रक्रिया अगाडि बढेको रहेछ,” उहाँले भन्नुभयो, “दुई मिनेटमा नै कर्जा चुक्ता भएको प्रमाण केन्द्रीय कार्यालयमा पठाएका थियौँ, कसरी यो घटना भयो हामी नै अन्योलमा छौँ ।”",
      "link": "https://gorkhapatraonline.com/news/166215",
      "image": "https://gorkhapatraonline.com/storage/media/293192/conversions/Nimb-waling-original-thumb.jpg"
    },
    {
      "slug": "166157",
      "title": "यातायातबाट साढे चार करोड राजस्व",
      "timestamp": 1754092800000,
      "source": "gp",
      "content": "लमजुङमा पूर्वाधार विकास कार्यालयले यातायात सेवा प्रवाहबाट एक वर्षको अवधिमा चार करोड ६६ लाख ५८ हजार सात सय ७० रुपियाँ राजस्व सङ्कलन गरेको छ ।",
      "longContent": "नवीनराज कुइँकेललमजुङ, साउन १७ गते । लमजुङमा पूर्वाधार विकास कार्यालयले यातायात सेवा प्रवाहबाट एक वर्षको अवधिमा चार करोड ६६ लाख ५८ हजार सात सय ७० रुपियाँ राजस्व सङ्कलन गरेको छ ।आर्थिक वर्ष २०८१–८२ मा सवारी कर, आयकर, नवीकरण र रुट पर्मिट लगायतको सेवा बापत राजस्व सङ्कलन भएको हो । पूर्वाधार विकास कार्यालय लमजुङका लेखा सहायक उत्तम गुरुङका अनुसार गत आर्थिक वर्षमा चार पाङ्ग्रे सवारी साधनबाट मात्रै एक करोड ८९ लाख ६२ हजार तीन सय पाँच रुपियाँ राजस्व सङ्कलन भएको छ ।दुई पाङ्ग्रे सवारी साधनको सवारी कर एवं नवीकरणबाट दुई करोड १८ लाख ११ हजार दुईसय ४० रुपियाँ राजस्व सङ्कलन भएको कार्यालयले जनाएको छ । कार्यालयले सवारी इजाजत र नवीकरण बापत २७ लाख ६३ हजार एक सय रुपियाँ राजस्व सङ्कलन गरेको जनाएको छ । त्यसैगरी यातायात क्षेत्रको रुट पर्मिट र पटके शिर्षकमा नौ लाख ३२ हजार दुईसय रुपियाँ राजस्व सङ्कलन भएको छ । सोही रकममा सवारी आयकर २१ लाख ८९ हजार नौसय २५ रुपियाँ गरी चार करोड ६६ लाख ५८ हजार सात सय ७० रुपियाँ राजस्व सङ्कलन भएको कार्यालयले जनाएको छ । कार्यालयका अनुसार सबैभन्दा बढी गत चैत्र महिनामा ९५ लाख, ८१ हजार पाँच सय ८० रुपियाँ राजस्व सङ्कलन भएको छ भने सबैभन्दा कम जेठ महिनामा १५ लाख ९८ हजार तीन सय ५० रुपियाँ राजस्व सङ्कलन भएको थियो । सो बाहेक साउनमा २० लाख ८६ हजार आठसय ३० रुपियाँ, भदौ महिनामा २३ लाख ३२ हजार दुई सय ४० रुपियाँ, असोजमा ३५ लाख ७९ हजार सात सय ७५ रुपियाँ, कात्तिकमा ३९ लाख दुई हजार ५५ रुपियाँ, मङ्सिरमा ४४ लाख ९७ हजार ६ सय २५ रुपियाँ, पुस महिनामा ४३ लाख ३२ हजार पाँच सय ५० रुपियाँ, माघ महिनामा ३७ लाख ३५ हजार तीन सय ५५ रुपियाँ राजस्व सङ्कलन भएको छ ।त्यस्तै फागुनमा ४४ लाख २८ हजार आठसय ८० रुपियाँ, वैशाखमा २७ लाख ८७ हजार चार सय ३० रुपियाँ र असार महिनामा ३७ लाख ९६ हजार एकसय ४० रुपियाँ राजस्व सङ्कलन भएको पूर्वाधार विकास कार्यालय लमजुङले जनाएको छ ।",
      "link": "https://gorkhapatraonline.com/news/166157",
      "image": "https://gorkhapatraonline.com/storage/media/293093/conversions/purbadhar-office-lamjung-original-thumb.jpg"
    },
    {
      "slug": "166149",
      "title": "जलार्पण गर्ने तीर्थयात्रीको घुइँचो",
      "timestamp": 1754092800000,
      "source": "gp",
      "content": "रूपन्देहीको सैनामैना नगरपालिका अन्तर्गत रहेको पर्रोहा परमेश्वर शिव ज्योतिर्लिङ्ग बोलबमधाममा जलार्पण गर्ने तीर्थयात्रीको घुइँचो लागेको छ ।",
      "longContent": "बुटवल समाचारदाताबुटवल, साउन १७ गते । रूपन्देहीको सैनामैना नगरपालिका अन्तर्गत रहेको पर्रोहा परमेश्वर शिव ज्योतिर्लिङ्ग बोलबमधाममा जलार्पण गर्ने तीर्थयात्रीको घुइँचो लागेको छ ।  हरेक वर्षको साउन महिनामा कपिलवस्तुको लक्ष्मणघाट, गुल्मी, स्याङ्जा र पाल्पाको सङ्गम रिडी, पश्चिम नवलपरासीको त्रिवेणी र तनहुँको देवघाटबाट जल उठाएर पर्रोहा परमेश्वर शिव ज्योतिर्लिङ्गमा जलार्पण गर्ने तीर्थयात्रुको ठुलो भिड नै लाग्ने गरेको छ । पर्रोहा बोलबमधाममा हरेक वर्षको गुरुपूर्णिमादेखि रक्षाबन्धनसम्म बोलबमधाम जलार्पण तथा श्रावणी मेला हुँदै आएको छ । यसैबिच त्रिवेणीबाट जल लिएर पर्रोहा बोलबमधामतर्फ आउँदै गरेको तीर्थयात्रीको टोलीलाई बुटवलमा शुक्रबार बुटवल उपमहानगरपालिकाका प्रमुख खेलराज पाण्डेले स्वागत गर्नुभएको छ । जलार्पण यात्रा टोलीमा व्यासाचार्य किशोरकुमार गौतमसहितको करिब ४५० जनाको टोली रहेको छ । पर्रोहा परमेश्वर शिव ज्योतिर्लिङ्ग बोलबमधामका अध्यक्ष चित्रबहादुर कार्कीले  पर्रोहा बोलबमधाममा रहेको पुरानो खण्डित नन्दीलाई नारायणी नदीको किनारमा रहेको प्रसिद्ध धार्मिकस्थल गजेन्द्रमोक्षधाममा विधिपूर्वक जलसमाधि गरिएको जानकारी दिनुभयो । धार्मिक यात्राले आपसी सद्भाव, आस्था र विश्वास बढाउने विश्वास गरिएको धामका अध्यक्ष कार्कीले बताउनुभयो । हरेक वर्ष साउन महिनाभर पर्रोहा बोलबमधाम मन्दिरको व्यवस्थापन समितिको आयोजनामा विभिन्न प्रसिद्ध तीर्थस्थलबाट जल ल्याएर धाममा जलार्पण गर्ने परम्परा रहेको छ । धामका संरक्षक ब्यासाचार्य पण्डित किशोरकुमार गौतम पहेँलो गेरुवावस्त्र धारण गरी बोलबम यात्रा गर्दै यहाँस्थित शिव ज्योतिर्लिङ्गमा पवित्र गङ्गाजल अर्पण गरेमा पुण्य प्राप्ति हुने, बाढी, पहिरो, नदी कटान, भूक्षय जस्ता प्राकृतिक प्रकोप र वर्षायाममा लाग्ने विभिन्न रोगव्याधिबाट मुक्ति मिल्ने बताउनुहुन्छ ।",
      "link": "https://gorkhapatraonline.com/news/166149",
      "image": "https://gorkhapatraonline.com/storage/media/293075/conversions/bolbom-toli-lai-swagat-original-thumb.jpg"
    },
    {
      "slug": "166147",
      "title": "किसानलाई प्रोत्साहन अनुदान",
      "timestamp": 1754092800000,
      "source": "gp",
      "content": "वालिङ नगरपालिकाले नगरभित्र व्यावसायिक कृषि गर्दै आएका किसानलाई उत्पादनमा आधारित प्रोत्साहन अनुदान वितरण गरेको छ । विभिन्न खेती गर्दै आएका २३६ किसानलाई नगरपालिकाले गत आवको बजेट अन्तर्गत ३० लाख रुपियाँ बराबरको प्रोत्साहन अनुदान प्रदान गरेको हो ।",
      "longContent": "पुतलीबजार समाचारदातापुतलीबजार, साउन १७ गते । वालिङ नगरपालिकाले नगरभित्र व्यावसायिक कृषि गर्दै आएका किसानलाई उत्पादनमा आधारित प्रोत्साहन अनुदान वितरण गरेको छ । विभिन्न खेती गर्दै आएका २३६ किसानलाई नगरपालिकाले गत आवको बजेट अन्तर्गत ३० लाख रुपियाँ बराबरको प्रोत्साहन अनुदान प्रदान गरेको हो ।मुख्य बाली अन्तर्गत सुन्तला जातका फलफूल, तरकारी, मौरी, च्याउ, मसला बाली, रैथाने बाली, उखु र ड्रागन फ्रुट लगाएका किसानलाई  प्रोत्साहन अनुदान वितरण गरिएको हो । उत्पादन, क्षेत्रफल तथा बिक्री वितरणमा आधारित प्रोत्साहन अनुदान कार्यक्रम सञ्चालन कार्यविधि–२०८१ को मापदण्ड अनुसार न्यूनतम आठ हजारदेखि एक लाखसम्म नगद वितरण गरिएको नगर उपप्रमुख कविता तिवारी गैरेले बताउनुभयो । कृषि क्षेत्रमा वालिङलाई आत्मनिर्भर बनाउने अभियानमा नगरपालिका लागेको बताउँदै तिवारी भन्नुहुन्छ, “किसानलाई प्रोत्साहन गर्न बिनाब्याज बिउ पुँजी लगानी, प्रोत्साहन अनुदानलगायतका कार्यक्रम सञ्चालन गरेका छौँ । किसानले ढुक्कसँग उत्पादन गर्नुहोस्, बजारको ग्यारेन्टी स्थानीय सरकारले गर्छ ।” वालिङ नगरपालिकाले मुक्तिनाथ विकास बैँकसँगको सहकार्यमा बाख्रापालन गर्ने किसानलाई बिनाधितो व्यवसाय प्रवर्धनमा लगानी र बजार ग्यारेन्टीको अभियान सञ्चालन गरेको उपप्रमुख तिवारीले बताउनुभयो । उत्पादनशील अवस्थाका न्यूनतम ३० बोट सुन्तला जातका फलफूल र कफी  लगाएका किसानलाई प्रतिबोट तीनदेखि पाँच सय रुपियाँसम्म प्रोत्साहन अनुदान वितरण गरिएको छ । यस्तै न्यूनतम दुई रोपनी क्षेत्रफलमा एकै प्रकारको तरकारी, मसला, उखु तथा रैथाने बाली लगाएका  किसानलाई प्रतिरोपनी कुल उत्पादन लागतको २० प्रतिशतसम्म प्रोत्साहन अनुदान प्रदान गरिएको कृषि शाखा प्रमुख सुवासचन्द्र अर्यालले बताउनुभयो । न्यूनतम ५० वटा मुढा वा परालको पोकामा व्यावसायिक च्याउ खेती गरेका किसानलाई प्रतिमुढा वा पोका दुई सय रुपियाँसम्म प्रोत्साहन अनुदान प्रदान गरिएको अर्यालको भनाइ छ । पछिल्लो समय अत्यधिक लोकप्रिय बन्दै गएको ड्र्यागन खेती गर्ने किसानलाई लक्ष्य गर्दै न्यूनतम ५० वटा पिल्लरमा ड्र्यागन फलाएका कृषकले प्रतिपिल्लर दुई सय रुपियाँ अनुदान पाएका छन् । वालिङ–१, धरमपानीका कृषक कृष्ण ढुङ्गानाले पछिल्लो चार वर्षदेखि ड्र्यागन खेती गर्दै आउनुभएको छ । यस पटकको प्रोत्साहन अनुदानबापत नगद एक लाख रुपियाँ पाएपछि उहाँ निकै उत्साहित हुनुहुन्छ । उहाँ भन्नुहुन्छ, “नियमित उत्पादन भइरहे पनि पहिले यति ठुलो सहयोग पाइएन । अब त अझै उत्साह थपिएको छ ।”नगरपालिकाको यो कार्यक्रम लागु भएसँगै वालिङ नगरभित्र व्यावसायिक तरकारी तथा फलफूल खेती गर्ने उद्यमीको सङ्ख्या पनि बढेको छ । छ महिनामा मात्र एक लाख ३३ हजार ७७७ केजी तरकारी त्रियासी कृषि उपज तथा बजार व्यवस्थापन सहकारी संस्थामा सङ्कलन भएको छ ।",
      "link": "https://gorkhapatraonline.com/news/166147",
      "image": "https://gorkhapatraonline.com/storage/media/293066/conversions/kisan--original-thumb.jpg"
    },
    {
      "slug": "166099",
      "title": "कोदो खेतीमा अग्रसर हुन आग्रह",
      "timestamp": 1754092800000,
      "source": "gp",
      "content": "‘कोदोजन्य परिकारको आहार : खाद्य सुरक्षा र स्वस्थ जीवनको आधार’ नाराका साथ विविध कार्यक्रम गरी देशव्यापी रूपमा पहिलो कोदो दिवस मनाइएको छ । सरकारले कोदोजन्य बालीको आयात रोक्न र उत्पादन बढाउन पहिलो पटक साउन १६ गते राष्ट्रिय कोदो दिवस मनाउने घोषणा गरेको थियो ।",
      "longContent": "गोरखापत्र समाचारदाताकाठमाडौँ, साउन १७ गते । ‘कोदोजन्य परिकारको आहार : खाद्य सुरक्षा र स्वस्थ जीवनको आधार’ नाराका साथ विविध कार्यक्रम गरी देशव्यापी रूपमा पहिलो कोदो दिवस मनाइएको छ । सरकारले कोदोजन्य बालीको आयात रोक्न र उत्पादन बढाउन पहिलो पटक साउन १६ गते राष्ट्रिय कोदो दिवस मनाउने घोषणा गरेको थियो ।कोदो दिवसका अवसरमा भक्तपुरको चाँगुनारायणमा आयोजित कार्यक्रमलाई सम्बोधन गर्दै कृषि तथा पशुपन्छी विकासमन्त्री रामनाथ अधिकारीले मुलुकको बढ्दो खाद्यान्न आयात कम गर्न महत्वपूर्ण भूमिका निर्वाह गर्ने भएकाले कोदो खेतीमा अग्रसर हुन कृषकलाई आग्रह गर्नुभयो ।पहिलो राष्ट्रिय कोदो दिवसका अवसरमा आयोजित कार्यक्रममा उहाँले बढ्दो आयातको खाडल कम गर्न र निरोगी नेपालको लक्ष्य हासिल गर्न कोदो खेती सबैभन्दा उत्तम विकल्प भएको बताउनुभयो । मन्त्री अधिकारीले जलवायु परिवर्तनका कारण उत्पन्न सुक्खा तथा खडेरी जस्ता अवस्थामा पनि कोदो उत्पादनमा कुनै असर नपर्ने भएकाले कोदो खेती प्रवर्धन गर्न सरकारले कार्यक्रम र बजेटसहित कृषकसँग सहकार्य अघि बढाउने निर्णय गरेको पनि जानकारी दिनुभयो । गत वर्ष दुई लाख २५ हजार हेक्टरमा भएको कोदो खेतीबाट तीन लाखभन्दा बढी मेट्रिक टन उत्पादन भएकोमा यस वर्ष त्यो तथ्याङ्कमा उल्लेख्य रूपमा वृद्धि गर्ने गरी सरकारले कार्यक्रम अघि बढाएको मन्त्री अधिकारीले जानकारी दिनुभयो ।हरेक वर्ष ५० अर्ब बढी रुपियाँ धान चामलको आयातमा बिदेसिने गरेकोमा यस वर्ष सुक्खाले थप २० प्रतिशत धान उत्पादन घढ्ने भएकाले सम्भावित खाद्यान्न सङ्कट न्यूनीकरण गर्न कोदो उत्पादन अभियानमा सबै किसान जोडिनु आवश्यक भएको उहाँले बताउनुभयो ।",
      "link": "https://gorkhapatraonline.com/news/166099",
      "image": "https://gorkhapatraonline.com/storage/media/292993/conversions/kodoooo-original-thumb.jpg"
    },
    {
      "slug": "166097",
      "title": "सय दिनको कामले विपन्नलाई मलम",
      "timestamp": 1754092800000,
      "source": "gp",
      "content": "गुल्मीको सत्यवती गाउँपालिका–६, जोहाङ पिपलनेटाकी ४० वर्षीय सरिता ढकाल अब गाईपालनको सुरमा हुनुहुन्छ ।",
      "longContent": "रेसुङ्गा समाचारदातारेसुङ्गा (गुल्मी), साउन १७ गते । गुल्मीको सत्यवती गाउँपालिका–६, जोहाङ पिपलनेटाकी ४० वर्षीय सरिता ढकाल अब गाईपालनको सुरमा हुनुहुन्छ । उहाँले प्रधानमन्त्री रोजगार कार्यक्रम अन्तर्गत एक सयदिने कामबाट पाएको ६८ हजार रुपियाँ र गाउँपालिकाले अनुदान दिएको २५ हजार रुपियाँको पुँजीबाट एउटा उन्नत गाई खरिद गरेको बताउनुभयो । यससँगै ढकालकोमा दुई वटा गाई छन् । केही समयमै दुई वटा गाईको दुध बेचेरै महिनामा ४० देखि ५० हजार कमाइ गर्ने ढकालले बताउनुभयो । पिपलनेटाकै ४१ वर्षीय सरस्वती ढकालले पनि एक सय दिन काम गरेको र गाउँपालिकाको अनुदानबाट मुर्रा भैँसी ल्याउनुभएको छ । उहाँले घरमा भएको गाई र भैँसीको गरेर दैनिक १७ लिटर दुध बेचेर मासिक ३५ हजार रुपियाँ आम्दानी गरिरहनुभएको छ । प्रधानमन्त्री रोजगारमा परदेशबाट फर्किएका पनि जोडिएका छन् । हात भाँचिएपछि कुवेतबाट फर्किन बाध्य सत्यवती गाउँपालिका–५, हँसराका ३१ वर्षीय शिखम काउचालाई पनि एक सय दिनको कामले ठुलो राहत दियो । भारतमा रक्त क्यान्सरबाट श्रीमान् बितेपछि छोराछोरीको लालनपालन काँधमा बोकेकी हँसराकी ३९ वर्षीय राधा विकले प्रधानमन्त्री रोजगारले जीविकोपार्जनमा ठुलो सहयोग पुगेको बताउनुभयो । जोहाङकी दीर्घकुमारी सार्की चार वर्षदेखि प्रधानमन्त्री रोजगार कार्यक्रममा आबद्ध हुनुहुन्छ । सडक मर्मत, ढलान गर्ने, गोडेटो बाटोमा सिँढी बनाउने, पहिरो सफा गर्ने, नाली खन्ने कामले रोजीरोटी चलेको छ । ११ वर्ष पहिले गम्भीर रोगका कारण श्रीमान् गुमाएकी उहाँलाई पाँच छोरीको लालनपालन र पढाइमा प्रधानमन्त्री रोजगार कार्यक्रमले राहत दिएको छ । सत्यवती गाउँपालिकाले प्रत्येक वडाबाट योजना छनोट गरेर परिणाम देखिने गरी २६ योजनाको काम सय दिनमा गरेको छ । गाउँपालिकाले आव २०८१/८२ मा प्रधानमन्त्री रोजगारका श्रमिकमार्फत एक सय दिनमा ८१३ मिटर सडक ढलान, ३५ मिटर नाली, ३० मिटर पर्खाल, १६५ मिटर पदमार्गलगायत गरेर २६ वटा योजना निर्माण गरेको गाउँपालिकाका रोजगार संयोजक सुवास आचार्यले जानकारी दिनुभयो । आव २०८१/८२ मा सत्यवती गाउँपालिकामा ४५ पुरुष र ३५ महिला गरेर ८० जनाले रोजगारी पाएका थिए । आव २०८०/८१ मा ९५ जनाले रोजगारी पाएका थिए ।सत्यवती गाउँपालिकाका प्रमुख प्रशासकीय अधिकृत कमलप्रसाद भुसालले प्रधानमन्त्री रोजगार कार्यक्रमले सिपविहीन आर्थिक अवस्था कमजोर भएका व्यक्तिलाई राज्यले न्यूनतम रोजगारी दिँदा गरिबी निवारण गर्न सहयोग पुगेको बताउनुभयो । प्रधानमन्त्री रोजगार कार्यक्रमका लागि गाउँपालिकाले ५० लाख र सङ्घीय सरकारबाट ५३ लाख ५२ हजार रुपियाँ बजेट विनियोजन भएको सत्यवती गाउँपालिकाका अध्यक्ष टीकाराम पाण्डेले जाकारी दिनुभयो ।",
      "link": "https://gorkhapatraonline.com/news/166097",
      "image": "https://gorkhapatraonline.com/storage/media/292991/conversions/Pradhanmantree-1(1)-original-thumb.jpg"
    },
    {
      "slug": "166096",
      "title": "अमलेखगन्जदेखि लोथरसम्म पाइप लाइन विस्तार सुरु",
      "timestamp": 1754092800000,
      "source": "gp",
      "content": "दोस्रो चरणको पेट्रोलियम पाइप लाइन परियोजनाको निर्माण सुरु भएको छ । बाराको अमलेखगन्जदेखि चितवनको लोथरसम्म पाइप लाइन विस्तार औपचारिक रूपमा सुरु भएको हो ।  तीन महिनालाई पुग्ने पेट्रोलियम भण्डारणगृह निर्माण गर्ने सरकारको लक्ष्य अनुसार पाइप लाइन विस्तारसँगै भण्डारणगृहको काम अघि बढेको हो ।",
      "longContent": "लक्ष्मी सापकोटा/वसन्त पराजुलीचितवन, साउन १७ गते । दोस्रो चरणको पेट्रोलियम पाइप लाइन परियोजनाको निर्माण सुरु भएको छ । बाराको अमलेखगन्जदेखि चितवनको लोथरसम्म पाइप लाइन विस्तार औपचारिक रूपमा सुरु भएको हो । तीन महिनालाई पुग्ने पेट्रोलियम भण्डारणगृह निर्माण गर्ने सरकारको लक्ष्य अनुसार पाइप लाइन विस्तारसँगै भण्डारणगृहको काम अघि बढेको हो । नेपाल आयल निगमले शुक्रबार लोथरमा परियोजनाको फिल्ड कार्यालय स्थापना गरेर दोस्रो चरणको पेट्रोलियम पाइप लाइन विस्तारको काम थालेको हो । राप्ती नगरपालिका–१, लोथरस्थित करिब २३ बिघा १२ कट्ठा जग्गामा अत्याधुनिक सुविधासहितको ग्रिन फिल्ड टर्मिनल निर्माण गरिने निगमले जनाएको छ ।इन्डियन आयल कर्पोरेसन (आइओसी) को मोतीहारी डिपोमा रहेको पम्प हाउसबाटै लोथरसम्म पाइपलाइनका लागि पेट्रोलियम पदार्थ पम्पिङ गर्ने व्यवस्था गरिने निगमले जनाएको छ । अमलेखगन्जदेखि लोथरसम्मको ६२ किलोमिटरको दुरीमा १०.७५ इन्चको पाइपलाइन बिछ्याइने निगमले जनाएको छ ।परियोजना प्रमुख प्रदीपकुमार यादवले पाइप लाइन विस्तारको सबै कागजी प्रक्रिया पूरा भएको र भोलिदेखि सडक निर्माण गर्ने, आइओसीसँग समन्वय गर्ने काम सुरु हुने र तीन वर्षभित्र निर्माण सम्पन्न गरेर सञ्चालनमा ल्याउने बताउनुभयो । पाइप लाइन परियोजनाबाट पेट्रोलिमय पदार्थ ढुवानी गर्दा वातावरणीय प्रभाव न्यून हुने, पेट्रोलिमय पदार्थको चोरी तथा मिसावट कम हुने उहाँको भनाइ छ । निगमले स्थानीयसँग समन्वय गरेर काम अघि बढाउने प्रतिबद्धता व्यक्त गर्दै उहाँले परियोजनाका तर्फबाट स्थानीयलाई रोजगारीलगायत व्यवस्था गरिने बताउनुभयो । राप्ती नगरपालिका–१ का वडाध्यक्ष सिद्धलाल स्याङ्तानले चितवनकै गौरवको परियोजना यस क्षेत्रमा कार्यान्वयनमा आउँदा स्थानीय खुसी भएको बताउनुभयो । पाइप लाइनबाट २७३ किलोलिटर प्रतिघण्टाको गतिमा तेल आपूर्ति गर्न सकिने निगमका सहायक प्रबन्धक अनुपम पराजुलीले जानकारी दिनुभयो । पूर्वपश्चिम राजमार्गको समानान्तर पाइप लाइन निर्माण गरिने छ । पाइप लाइनबाट वार्षिक दुई करोड टन इन्धन ढुवानी गर्न सकिने सहायक प्रबन्धक पराजुलीले जानकारी दिनुभयो । लोथरमा १६० वर्गमिटरको क्षेत्रफलमा पाइप लाइन स्टेसन निर्माण हुने छ ।त्यस स्थानमा पेट्रोल भण्डारणका लागि ११ हजार किलोलिटर क्षमताका तीन वटा ठाडा ट्याङ्की निर्माण हुने छन् । यस्तै डिजेल भण्डारणका लागि १५ हजार पाँच सय किलोलिटर क्षमताका तीन वटा र मटितेल भण्डारणका लागि आठ सय किलोलिटर क्षमताका दुई वटा ट्याङ्की निर्माण गरिने छ ।यसै हवाई इन्धनका लागि तीन हजार छ सय किलोलिटर क्षमताका तीन वटा ट्याङ्की निर्माण गरिने निगमले जनाएको छ । लोथरमा बन्ने नयाँ डिपोमा ९१ हजार नौ सय किलोलिटर पेट्रोलियम पदार्थ भण्डारण हुने छ । यसबाहेक दुई वटा ट्रान्समिक्स ट्याङ्की निर्माण गरिने छ ।पाइप लाइनसहित भण्डारणगृह निर्माण लागत १४ अर्ब नौ करोड ६० लाख रुपियाँ लाग्ने अनुमान गरिएको छ । भारतको मोतीहारीदेखि अमलेखगन्जसम्म सञ्चालनमा ल्याइएको अन्तरदेशीय पेट्रोलियम पाइप लाइन अमलेखगन्ज–लोथरसम्म विस्तार गरी लोथरमा भण्डारण गृहसहितको सुविधा सम्पन्न डिपो निर्माण गर्ने समझदारी भएको थियो ।सो सम्झौतामा निर्माण सुरु भएको ५४ महिनामा परियोजना सञ्चालनमा ल्याइने उल्लेख छ । इन्डियन आयल कर्पोरेसनले सो परियोजनाको विस्तृत अध्ययन प्रतिवेदन (डिपिआर) तयार गरिसकेको छ ।भारतको मोतीहारीदेखि बाराको अमलेखगन्जसम्मको ६९ किलोमिटर लामो अन्तरदेशीय पेट्रोलियम पाइपलाइन परियोजना २०७६ देखि सञ्चालनमा आएको हो । सुरुवाती चरणमा डिजेल र मटितेल पाइप लाइनमार्फत आयात गरिएकामा पछि पेट्रोलियम पदार्थ पनि ल्याइएको छ ।",
      "link": "https://gorkhapatraonline.com/news/166096",
      "image": "https://gorkhapatraonline.com/storage/media/293007/conversions/Petrol-PHOTO-2025-08-01-19-33-17-original-thumb.jpg"
    },
    {
      "slug": "166517",
      "title": "माओवादीले जनमुखी आन्दोलन गर्ने",
      "timestamp": 1754352000000,
      "source": "gp",
      "content": "नेपाल कम्युनिस्ट पार्टी (माओवादी केन्द्र) ले पार्टी एकताबद्ध भएको घोषणा गर्दै जनमुखी आन्दोलनलाई सशक्त बनाउने सङ्कल्प गरेको छ । पार्टी केन्द्रीय कार्यालय पेरिसडाँडामा चार दिनदेखि चलेको स्थायी समिति बैठकले विभिन्न निर्णय र प्रस्ताव पारित गर्दै गुटबन्दी अन्त्य भएको घोषणा पनि गरेको छ ।",
      "longContent": "गोरखापत्र समाचारदाता काठमाडौँ, साउन २० गते । नेपाल कम्युनिस्ट पार्टी (माओवादी केन्द्र) ले पार्टी एकताबद्ध भएको घोषणा गर्दै जनमुखी आन्दोलनलाई सशक्त बनाउने सङ्कल्प गरेको छ । पार्टी केन्द्रीय कार्यालय पेरिसडाँडामा चार दिनदेखि चलेको स्थायी समिति बैठकले विभिन्न निर्णय र प्रस्ताव पारित गर्दै गुटबन्दी अन्त्य भएको घोषणा पनि गरेको छ । सोमबार सम्पन्न बैठकपछि सङ्क्षिप्त प्रतिक्रिया दिँदै अध्यक्ष पुष्पकमल दाहाल ‘प्रचण्ड’ ले पार्टीभित्रको गुटबन्दी तथा समूहको अन्त्य गरी एकताबद्ध रूपमा अगाडि बढ्ने प्रतिबद्धता व्यक्त भएको बताउनुभयो । उहाँले भन्नुभयो, “लोकतान्त्रिक आन्दोलन र गणतन्त्रको सुदृढीकरणमा नेतृत्वदायी भूमिका खेलेको हाम्रो पार्टीलाई एकताबद्ध बनाउने चुनौती थियो । यो जिम्मेवारी पूरा गरेका छौँ ।” उहाँले पार्टीले सामूहिक प्रतिबद्धतासाथ गुटबन्दी अन्त्य गरी एकताको सन्देश दिएको बताउनुभयो । फेरि एक पटक जनताबिच जाने सङ्कल्प गरेको र देशमा देखिएका समस्या समाधान गर्न जनमुखी आन्दोलन तीव्र बनाउने निर्णय भएको उहाँको भनाइ छ । अध्यक्ष प्रचण्डले बैठकले पार्टीको आन्तरिक एकता सुदृढ गर्दै देशका समसामयिक चुनौती सम्बोधन गर्न नयाँ नीति तय गरेको बताउनुभयो । उपाध्यक्ष एवं प्रवक्ता अग्निप्रसाद सापकोटाले बैठकबाट पार्टीको सङ्गठनात्मक एकता र वैचारिक स्पष्टता सुनिश्चित गर्ने निर्णय गरिएको बताउनुभयो । उहाँले विचारको स्वतन्त्रता र बहसलाई सम्मान गर्दै कार्यान्वयनमा एकरूपता आवश्यक रहेको निष्कर्ष निकालेको जानकारी दिनुभयो ।पार्टीभित्र गुटबन्दी र स्वार्थ समूह खडा गर्नेलाई कारबाही गर्ने निर्णय भएको पनि उहाँले बताउनुभयो । सापकोटाले भन्नुभयो, “पार्टी रूपान्तरणको महाअभियानमा छ । गुट उपगुट विघटन गर्ने निर्णय भएको छ । कोही निर्णयविपरीत जान्छ भने कारबाहीको दायरामा ल्याउने भनिएको छ । त्यसका लागि अनुगमन समिति बनाउने निर्णय भएको छ ।”कार्यालयले केन्द्रीय समिति, केन्द्रीय समितिले क्षेत्रीय समिति र क्षेत्रीय समितिले तलका समितिको अनुगमन गर्ने छ । उहाँले भन्नुभयो, “अब साँच्चै विधि, प्रक्रियामा चल्ने सामूहिक प्रतिबद्धता जनाएका छौँ ।” बैठकले समसामयिक राष्ट्रिय तथा अन्तर्राष्ट्रिय मुद्दामा २६ बुँदे प्रस्ताव पारित गरेको छ । जनजीविका, सुशासन, सामाजिक न्याय र अन्तर्राष्ट्रिय मुद्दालाई समेट्दै प्रस्ताव पारित गरेको हो ।माओवादीले रोकिएको जनअभियान भदौ १५ गतेदेखि सुरु गर्ने निर्णय गरेको छ । त्यस्तै केन्द्रीय समिति बैठक दसैँपछि बस्ने र विप्लव नेतृत्वको नेकपालगायतका पार्टीसँग एकता गर्नेबारे पनि बैठकमा सहमति भएको छ । बैठकमा उपमहासचिव जनार्दन शर्माले माइनुटमा हस्ताक्षर गर्ने प्रतिबद्धता जनाए पनि आत्मालोचना भने नगरेको प्रवक्ता सापकोटाले जानकारी दिनुभयो । पारित प्रस्तावमा चुरे दोहन, जलस्रोत व्यवस्थापनको कमी र वातावरणीय असन्तुलनले तराई–मधेशमा भू–जल सङ्कट निम्तिएको ठहर गर्दै खडेरी प्रभावित किसानलाई तत्काल राहत र आत्मनिर्भर कृषि अर्थतन्त्रका लागि दीर्घकालीन तथा अल्पकालीन योजना माग गरिएको छ  चाडपर्व नजिकिँदै गर्दा उपभोग्य वस्तुको मूल्यवृद्धि नियन्त्रण गर्न सरकारसँग माग गरिएको छ । विद्यालय शिक्षा विधेयक र नेपाल प्रहरी विधेयकमा भएको ढिलाइको विरोध गर्दै तत्काल पारित गर्न माग गरिएको छ ।सहकारी ठगीमा संलग्नलाई कारबाही र पीडितको रकम फिर्ता गर्न र भोटेकोशी, त्रिशूली बाढीपीडितलाई राहत, घाइतेको निःशुल्क उपचार र पुनर्निर्माण माग गरिएको छ । शान्ति प्रक्रियाका बाँकी काम तीव्रतासाथ अगाडि बढाउन सरकारसँग माग गरिएको छ । मलखाद अभाव, बिचौलियाको प्रभाव र भ्रष्टाचारको भत्र्सना गर्दै मल, बिउ र समर्थन मूल्य सुनिश्चित गर्न माग गरिएको छ । संविधान संशोधनमा प्रत्यक्ष निर्वाचित कार्यकारी, प्रदेशको अधिकार र महिला तथा दलितको समावेशी प्रतिनिधित्वका लागि संविधान संशोधनको प्रतिबद्धता व्यक्त गरिएको छ । प्यालेस्टाइनी स्वतन्त्रताको समर्थन गर्दै गाजामा इजरायली नरसंहारको भत्र्सना गरिएको छ । विपिन जोशीको रिहाइ र नेपालीको सुरक्षाका लागि कूटनीतिक पहल माग गरिएको छ । सोमबार महासचिव देवप्रसाद गुरुङ, वरिष्ठ उपाध्यक्ष नारायणकाजी श्रेष्ठ बोल्नुभएपछि अध्यक्ष प्रचण्डले उठेका सवालमा जवाफ दिँदै बैठकको समापन गर्नुभएको थियो ।",
      "link": "https://gorkhapatraonline.com/news/166517",
      "image": "https://gorkhapatraonline.com/storage/media/293731/conversions/CPN-Maoist-centre_-(2)-original-thumb.jpg"
    },
    {
      "slug": "166515",
      "title": "अध्यागमनमा एकीकृत संयन्त्र तयारी",
      "timestamp": 1754352000000,
      "source": "gp",
      "content": "राष्ट्रिय सुरक्षासँग प्रत्यक्ष जोडिएको अध्यागमन सेवा प्रवाहमा सम्बन्धित मुलुकको मात्र नभई अन्तर्राष्ट्रिय जगत्कै ध्यान केन्द्रित भइरहेको हुन्छ । सुरक्षित, शिष्ट र मर्यादित व्यवहारबाट सेवाग्राहीलाई प्रभावित बनाउनुपर्ने मुलुककै मुख्य द्वार त्रिभुवन अन्तर्राष्ट्रिय विमानस्थलको अध्यागमन बेलाबखत विवादमा पर्ने गरेको छ ।",
      "longContent": "काठमाडौँ, साउन २० गते ।  राष्ट्रिय सुरक्षासँग प्रत्यक्ष जोडिएको अध्यागमन सेवा प्रवाहमा सम्बन्धित मुलुकको मात्र नभई अन्तर्राष्ट्रिय जगत्कै ध्यान केन्द्रित भइरहेको हुन्छ । सुरक्षित, शिष्ट र मर्यादित व्यवहारबाट सेवाग्राहीलाई प्रभावित बनाउनुपर्ने मुलुककै मुख्य द्वार त्रिभुवन अन्तर्राष्ट्रिय विमानस्थलको अध्यागमन बेलाबखत विवादमा पर्ने गरेको छ । अध्यागमनबाट दैनिक हुने सेवा प्रवाहलाई थप सुरक्षित, सहज तथा विवादरहित बनाउने गरी अध्यागमन विभागले सुरक्षा निकायसहितको एकीकृत संयन्त्र स्थापना गर्नेबारे गृहकार्य सुरु गरेको छ । अध्यागमनबाट हुने कमजोरीले राष्ट्रिय सुरक्षामै असर पर्न सक्ने, सेवाग्राहीमा नकारात्मक सन्देश जाने र अध्यागमन सधैँ विवादमा रहने अवस्था अन्त्य गर्दै सेवा प्रवाहलाई सुरक्षित, सहज र विवादरहित बनाउन अध्यागमन विभागले नीतिगत, कानुनी तथा प्रणालीगत सुधारको पहल थालेको हो । अध्यागमन विभागका महानिर्देशक रामचन्द्र तिवारीले सेवा प्रवाहलाई सुरक्षित र सरल बनाउने गरी गृहकार्य भइरहेको बताउनुभयो । उहाँले त्रिवि अन्तर्राष्ट्रिय विमानस्थलमार्फत जारी भएका भिजिट भिसा तथा सेवा प्रवाहबारे प्रश्न उठ्ने गरेको र यसको दीर्घकालीन समाधान अपरिहार्य रहेको बताउनुभयो । उहाँले भन्नुभयो, “सुरक्षाको दृष्टिले अध्यागमन संवेदनशील मानिन्छ, त्रुटिरहित थप सुरक्षित, सरल र विवादरहित अध्यागमन सेवा बनाउने गरी गृह कार्य थालेका छौँ ।”उहाँले जुनसुकै भिसाको इजाजत दिनुपूर्व पेस गरिएका कागजपत्र तत्कालै चेकजाँच गर्न एकीकृत संयन्त्र विकास गर्ने र शङ्कास्पद व्यक्तिबारे अध्यागमनले फिर्ता नपठाई अनुसन्धान गर्ने सुरक्षा निकायको जिम्मा लगाउने गरी प्रणालीगत, नीतिगत, कानुनी सुधार गरिने बताउनुभयो । अध्यागनमा सुरक्षा निकाय उपस्थित नभएको भन्दै प्रश्न उठ्ने गरेको छ । महानिर्देशक तिवारीले आवश्यक परेका बेला सुरक्षा निकायसँग समन्वयमै काम भइरहेको बताउँदै नीतिगत र संरचनागत सुधारका क्रममा राज्यले आवश्यक ठानेमा सिआइबी, विशेष ब्युरोजस्ता विशेष प्रहरी युनिट राख्ने र शङ्कास्पद व्यक्तिलाई उनीहरूकै जिम्मा लगाउने गरी संरचनागत सुधार हुने प्रस्ट पार्नुभयो । उहाँले यसको दीर्घकालीन समाधानका लागि पनि नीति र कार्यविधि आवश्यक पर्ने बताउनुभयो । कार्यविधिमाथि विभागकै प्रश्न अध्यागमन विभागले भिजिट भिसाबारे छबुँदे कार्यविधि तोकेर यात्रा अनुमति दिने गरेको थियो । जसमा कम्तीमा छ महिनाको वैध अवधि भएको राहदानी हुनुपर्ने, गन्तव्य देशको वैध भिसा, दुईतर्फी हवाई टिकट, भ्रमण अवधिभर होटल बुकिङ वा आफन्तको निमन्त्रणालगायतका प्रावधान थिए ।कार्यविधि जारी भए पनि भिजिट भिसामा जानेको क्रम नरोकिएको, शङ्कास्पदलाई फिर्ता गर्दा वा भ्रमण अनुमति दिँदा अध्यागमन सधैँ विवादमा पर्ने गरेको निष्कर्षसहित परिमार्जन गर्नुपर्ने ठहर अध्यागमनको छ । विभागले भिजिट भिसा वा अन्य प्रयोजनका लागि विदेश भ्रमणको इजाजत दिँदा पासपोर्ट, टिकटलगायत न्यूनतम कागजपत्रको प्रावधान राख्ने ती विवरण एकीकृत संयन्त्र, एकीकृत सूचना प्रणालीबाटै चेकजाँच गर्ने गृहकार्य भइरहेको छ ।श्रम स्वीकृति नलिई भिजिट भिसामा जाने प्रवृत्ति समाधान नभए सम्भावित जोखिमलाई ध्यानमा राखेर उद्धार राहत कोष स्थापना गर्ने र भिजिट भिसामा जानेबाट निश्चित रकम लिई विदेशमा अलपत्र परेकाको उद्धार गर्ने वैदेशिक रोजगारी वा भिजिट भिसामा जानुपूर्व जनस्तरमै सचेतना अभिवृद्धि गर्नुपर्ने आवश्यकता विभागले औँल्याएको छ ।",
      "link": "https://gorkhapatraonline.com/news/166515",
      "image": "https://gorkhapatraonline.com/storage/media/293729/conversions/dipartment-original-thumb.jpg"
    },
    {
      "slug": "166512",
      "title": "एक सयभन्दा बढी स्थानीय तहले अझै ल्याएनन् बजेट",
      "timestamp": 1754352000000,
      "source": "gp",
      "content": "अहिलेसम्म १०८ वटा स्थानीय तहले आआफ्नो सभामा बजेट पेस गर्न सकेका छैनन् । स्थानीय तहका प्रमुख र उपप्रमुखबिचको आन्तरिक द्वन्द्व, वडाध्यक्षले निश्चित प्रतिशत बजेटको योजना छान्न पाउनुपर्ने माग, स्थानीय तहमा सङ्घ र प्रदेशका सांसदहरूको स्वार्थ र कतिपय स्थानीय तहमा प्रमुख प्रशासकीय अधिकृत नहुँदा अहिलेसम्म बजेट ल्याउन नसकिएको हो",
      "longContent": "काठमाडौँ, साउन २० गते  । अहिलेसम्म १०८ वटा स्थानीय तहले आआफ्नो सभामा बजेट पेस गर्न सकेका छैनन् । स्थानीय तहका प्रमुख र उपप्रमुखबिचको आन्तरिक द्वन्द्व, वडाध्यक्षले निश्चित प्रतिशत बजेटको योजना छान्न पाउनुपर्ने माग, स्थानीय तहमा सङ्घ र प्रदेशका सांसदहरूको स्वार्थ र कतिपय स्थानीय तहमा प्रमुख प्रशासकीय अधिकृत नहुँदा अहिलेसम्म बजेट ल्याउन नसकिएको हो । सुनसरीको धरान उपमहानगरपालिकाले अहिलेसम्म पनि नगर सभामा बजेट नै पेस गर्न सकेको छैन । इटहरी उपमहानगरपालिकाले सभामा बजेट पेस गरे पनि जनप्रतिनिधिको विवादले पारित हुन सकेको छैन । त्यस्तै बाराको निजगढ नगरपालिका, धनुषाको कमला, महोत्तरीको औरही, रौतहटको देवानी गोनाही नगरपालिका, कपिलवस्तुको शुद्धोधन गाउँपालिका, पर्साको धोबिनी, सर्लाहीको पकाहा मैनपुर गाउँपालिकालगायत १०८ वटा स्थानीय तहले अलिहेसम्म सभामा बजेट पेस गर्न नसकेको सङ्घीय मामिला तथा सामान्य प्रशासन मन्त्रालयको वेबसाइटमा उल्लेख छ । गत असार १० गतेभित्र गाउँ कार्यपालिका र नगर कार्यपालिकाले आआफ्ना गाउँ र नगर सभामा आर्थिक वर्ष २०८२/८३ का लागि अनुमानित आय तथा व्ययसहितको बजेट पेस गर्नुपर्ने र असार मसान्तभित्र सभाबाट पारित गर्नुपर्ने कानुनी व्यवस्था भए पनि जनप्रतिनिधिको स्वार्थले ती स्थानीय तहले अहिलेसम्म सभामा बजेट पेस र पारित गर्न नसकेका हुन् ।  बाराको निजगढ नगरपालिकाका प्रमुख सुरथ पुरीले नगरपालिकामा जनप्रतिनिधिबिचको आन्तरिक द्वन्द्वले सभामा बजेट पेस हुन नसकेको स्वीकार गर्नुभयो । धरान उपमहानगरपालिकाका प्रमुख प्रशासकीय अधिकृत अम्बिकाप्रसाद चौलागाईंले जनप्रतिनिधिको खिचातानीले गर्दा उपमहानगरपालिकाले सभामा बजेट पेस गर्न नसकेको बताउनुभयो । सर्लाहीको पकाहाँ मैनपुर गाउँपालिकाका उपाध्यक्ष सरफुन नेसाले प्रमुख प्रशासकीय अधिकृतले बजेट ल्याउन समय नदिएकाले गाउँपालिकाले बजेट नल्याएको बताउनुभयो ।  मन्त्रालयका सहसचिव प्रकाश दाहालले बजेट नल्याएका १०८ वटा स्थानीय तहमध्ये कतिपय स्थानीय तहले सभाबाट बजेट पारित त गरे तर वेबसाइटमा अपलोड नगर्दा बजेट नल्याउने स्थानीय तहमा परेको उल्लेख गर्नुभयो । उहाँका अनुसार १०८ वटा स्थानीय तहमध्ये सम्बन्धित स्थानीय तहसँग मन्त्रलायले सम्पर्क गर्दा ४६ वटा स्थानीय तहले गत असार १० गतेभित्र सभामा बजेट पेस गर्न नसकेको पाइएको छ ।  हुँदै छ स्थलगत सहजीकरण बजेट नल्याउने स्थानीय तहको सूची तयार गरेर सङ्घीय मामिला तथा सामान्य प्रशासन मन्त्रालयले तीन जना सहसचिवको टोली बनाएर सभामा बजेट ल्याउन आवश्यक सहजीकरण गर्ने तयारी गरेको छ । उक्त टोलीमा गाउँपालिका राष्ट्रिय महासङ्घ, नेपाल नगरपालिका सङ्घका प्रतिनिधि, सम्बन्धित जिल्ला समन्वय समितिका प्रमुख तथा पदाधिकारीहरू र सम्बन्धित स्थानीय तहका पदाधिकारीहरूको  सहभागितामा बजेट ल्याउन नसक्नुका कारण र मन्त्रालयले गर्नुपर्ने सहजीकरणका बारेमा छलफल तथा समन्वय गर्ने तयारी गरिएको मन्त्रालयले जनाएको छ । मन्त्रालयको टोलीले सम्बन्धित स्थानीय तहमा सरोकारवालाहरूको सहभागितामा बजेट नल्याउँदा आउन सक्ने संवैधानिक र कानुनी दायित्वका बारेमा प्रस्ट पार्ने, बजेट नल्याई कर उठाउन र खर्च गर्न नपाउने, बजेट पारित नगरी खर्च गरिए बेरुजु हुने, बजेट नल्याउने स्थानीय तहका लागि राष्ट्रिय प्राकृतिक स्रोत तथा वित्त आयोगले प्रदान गर्ने समानीकरण अनुदान कटौती हुनेलगायतका बारेमा सचेत गराइने दाहालले जानकारी दिनुभयो । गत असार १० गतेभित्र गाउँ र नगर सभामा बजेट पेस र असार मसान्तभित्र सभाबाट बजेट पारित नभए स्वतः समानीकरण अनुदानका लागि तोकिएको अङ्क कटौती हुने राष्ट्रिय प्राकृतिक स्रोत तथा वित्त आयोगले जनाएको छ । आयोगका सूचना अधिकारी राजेश्वरी खत्री सापकोटाले असार १० गतेभित्र सभामा बजेट पेस गर्न नसक्ने र असार मसान्तभित्र पारित नगर्ने स्थानीय तहले कार्यसम्पादनमा आधारित सूचकबाट पाउने वित्तीय समानीकरण अनुदान अन्तर्गत कार्यसम्पादन सूचकमा आधारित अनुदान स्वतः घट्ने स्पष्ट पार्नुभयो ।",
      "link": "https://gorkhapatraonline.com/news/166512",
      "image": "https://gorkhapatraonline.com/storage/media/293726/conversions/555-original-thumb.jpg"
    },
    {
      "slug": "166511",
      "title": "निजामती विधेयकको त्रुटि छानबिन, प्रतिवेदनको भाषामा मिलेन कुरा",
      "timestamp": 1754352000000,
      "source": "gp",
      "content": "सङ्घीय निजामती सेवा विधेयकको प्रतिवेदन लेखनमा जिम्मेवार पदाधिकारी किटान र कारबाहीबारे सत्तापक्ष र प्रतिपक्ष विभाजित भएका छन् । समिति सभापति र प्रशासकको नाम र कारबाहीको विषयमा दुवै पक्षले आफ्ना अडान यथावत् राखेपछि साझा प्रतिवेदन तयार पार्ने प्रयास मध्यरातसम्म सम्भव भएन ।",
      "longContent": "काठमाडौँ, साउन २० गते । सङ्घीय निजामती सेवा विधेयकको प्रतिवेदन लेखनमा जिम्मेवार पदाधिकारी किटान र कारबाहीबारे सत्तापक्ष र प्रतिपक्ष विभाजित भएका छन् । समिति सभापति र प्रशासकको नाम र कारबाहीको विषयमा दुवै पक्षले आफ्ना अडान यथावत् राखेपछि साझा प्रतिवेदन तयार पार्ने प्रयास मध्यरातसम्म सम्भव भएन । नेपाली कांग्रेसले समिति सभापति रामहरि खतिवडामाथिको कारबाही विषय उल्लेख नगर्नुपर्ने अडान कायम राखेको छ । एमालेले मुख्यसचिव एकनारायाण अर्याल र संसद्का महासचिव पद्मप्रसाद पाण्डेको नाम उल्लेख नगरी उच्च प्रशासक मात्र लेखेर प्रतिवेदन टुङ्ग्याउनुपर्ने अडान राखेको समिति स्रोत बताउँछ । प्रतिपक्ष दलले भने मौखिक रूपमा भएको सहमतिविपरीत लिखित मसौदा आएकाले मान्य नहुने बताएपछि सहमति बन्न नसकेको हो । प्रतिवेदनको मसौदामा सहमति नभएपछि मध्यरातमा बैठक स्थगित भएको छ । सङ्घीय निजामती सेवा विधेयकको प्रतिवेदनमा त्रुटि भएको भन्ने सम्बन्धमा अध्ययन तथा छानबिन गर्न गठित समितिले निजामती विधेयकको ‘कुलिङ अफ पिरियड’ को प्रतिवेदन लेखनमा गम्भीर त्रुटि भएको निचोड भने सर्वसम्मत निकालेको छ तर उक्त लापर्बाहीमा संलग्न व्यक्ति किटान र कारबाहीमा भने दलहरू विभाजित भएका हुन् । समितिमा कांग्रेसले सभापतिको पक्ष लिएको र एमाले कर्मचारी जोगाउने पक्षमा लागेको आरोप प्रतिपक्ष दलहरूको छ । दलीय द्वन्द्व बढेपछि सोमबार साँझ अल्पमत र बहुमतका दुई फरक प्रतिवेदन बनाउने तयारीमा दुवै पक्ष लागेका थिए । समिति सभापति जीवन परियारले प्रतिपक्षले उठाएका मागको भाषामा सहमति गरेर अघि बढ्ने प्रतिबद्धता जनाएपछि रातिसम्म छलफल भएको थियो । मसौदाका व्यवस्था पढ्दै सहमति गर्दै गए पनि सभापति खतिवडालाई दोषी किटान र कारबाहीको भाषामा विवाद भएको हो । सभापति खतिवडाले नैतिक र राजनीतिक रूपमा जिम्मेवारी लिनुपर्ने तथा पदमा बस्न नमिल्ने प्रतिपक्षको तर्क छ । कांग्रेस भने राजनीतिक व्यक्तिलाई समितिले कुनै कारबाही सिफारिस गर्न नसक्ने अडानमा अडिग थियो । विवाद भएको दोस्रो विषयमा एमाले र प्रतिपक्ष दलको फरक अडान छ । ‘कुलिङ अफ पिरियड’ को व्यवस्था निष्प्रभावी बनाउने गरी पदीय जिम्मेवारीविपरीत मुख्यसचिव एकनारायण अर्याल र संसद्का महासचिव पद्मप्रसाद पाण्डेयले चलखेल गरेको एवं पदीय जिम्मेवारी अनुसार काम नगरेको विषय समेट्नुपर्ने प्रतिपक्षको अडान छ तर एमालेले भने नाम र पद नलेखी उच्च प्रशासक लेख्नुपर्ने अडान राखेको छ । २१ दिनको समय पाएको समितिले थपिएको एक साताको समयसमेत आइतबार गुजारिसकेको छ ।",
      "link": "https://gorkhapatraonline.com/news/166511",
      "image": "https://gorkhapatraonline.com/storage/media/293725/conversions/nijamati-bidheyak-original-thumb.jpg"
    },
    {
      "slug": "166510",
      "title": "रोपोसँगै तङ्ग्रिँदै किसानका आशा",
      "timestamp": 1754352000000,
      "source": "gp",
      "content": "लामो खडेरीका बिच नेपालको अन्न भण्डार क्षेत्र मधेशमा शनिबारदेखि वर्षा हुन थालेपछि देशभर हर्ष छाएको छ । वर्षा सुरु भएपछि कतिपय स्थानका किसानले पूजाआजा गरेर खुसियाली मनाएका छन् ।",
      "longContent": "काठमाडौँ, साउन २० गते । लामो खडेरीका बिच नेपालको अन्न भण्डार क्षेत्र मधेशमा शनिबारदेखि वर्षा हुन थालेपछि देशभर हर्ष छाएको छ । वर्षा सुरु भएपछि कतिपय स्थानका किसानले पूजाआजा गरेर खुसियाली मनाएका छन् । मनसुन सुरु भएको दुई महिना बित्दा पनि राम्रो वर्षा नभएपछि सरकारले मधेश प्रदेशलाई विपत् सङ्कटग्रस्त क्षेत्र घोषणा गर्दै राहत तथा खडेरीजन्य विपत् व्यवस्थापन कार्य थालेको थियो । गत साउन ७ गते सरकारले उक्त घोषणा गरेको थियो । त्यसअघि असार १८ गते प्रदेश सरकारले मधेशलाई सुक्खाग्रस्त क्षेत्र घोषित गरेको थियो ।  मध्य असारमा सिँचाइ लगाएर रोपिएका धानका खेतमा धाँजा फाटेको थियो । कतिपय ठाउँमा रोपो सुकेर टुप्पो पराल बनेका थिए । नकाटिएका धानका ब्याड काम नलाग्ने भएर बिग्रेपछि किसान पीडामा परेका थिए । त्यति मात्र हौइन, सुक्खा लागेपछि स्थानीयका चापाकल र स्यालो ट्युबेलको पानी सुक्दा पिउने पानीको चर्को अभाव भएको थियो । तीन दिन यताको वर्षाले मधेशको माटो भिज्न थालेको छ भने सुकेका चापाकलमा सोमबारदेखि पानी आउन थालेको स्थानीयवासीले बताएका छन् । मधेशका आठ वटा जिल्ला बारा, पर्सा, रौतटह, सर्लाही, महोत्तरी, धनुषा, सिराहा र सप्तरीका अधिकांश भूभागमा वर्षा भएको जल तथा मौसम विज्ञान विभागले जनाएको छ । विभागको मौसम पूर्वानुमान महाशाखाका मौसमविद् डेबिड ढकालका अनुसार मधेश प्रदेशमा विगत तीन दिन यता निरन्तर वर्षा भइरहेको छ । आइतबार र सोमबार मधेशका केही भेगमा भारी वर्षासमेत रेकर्ड भएको छ । उहाँले भन्नुभयो, “पछिल्लो २४ घण्टामा मधेशमा भारीदेखि अति भारी वर्षा पनि रेकर्ड भएको छ, रौतहटमा सबैभन्दा बढी १३५ मिलिमिटर वर्षा भएको पाइएको छ ।” त्यस्तै बाराको कलैयामा ७०.२, पर्सामा ८४.८, सिमरामा ६९.८ मिलिमिटर वर्षा भएको छ । त्यसै गरी अति भारी वर्षाका रूपमा रौतहटको गौरमा १४२.४ मिलिमिटर र महेशपुरमा १४१.४ मिलिमिटर वर्षा भएको छ । बागमतीदेखि सुदूरपश्चिमसम्मका केही भूभागमा भारी वर्षाहरू भइरहेका छन् । कृषि मौसमविद् रामेश्वर रिमालका अनुसार हालसम्म मधेशमा ६० प्रतिशत हाराहारीमा धान रोपाइँ भएको थियो । उहाँले भन्नुभयो, “अहिलेको लगातारको वर्षाले सुकेका रोपो मात्र ब्युँझाएको छैन, किसानको सुकेको आशा पनि तङ्ग्य्राएको छ ।” यस्तै वर्षा अझै केही दिन मधेशका लागि अमृत सरह हुने उहाँको भनाइ छ । माछापोखरीहरूको भने किसानले ख्याल गर्दै मुखक्षेत्रमा जाली राख्न सुझाउनुभयो । सुक्खा क्षेत्रमा वर्षा भएपछि ठुलो राहत मिलेको मधेश प्रदेशका विपत् व्यवस्थापन समिति तथा प्रमुख जिल्ला अधिकारीले पनि राहत महसुस भएको महोत्तरीका प्रमुख जिल्ला अधिकारी नारायणप्रसाद रिसालले बताउनुभयो । रिसालले भन्नुभयो, “अब माटो भिजेको छ, फेरि रोपाइँको चटारोमा किसानहरू लागेका छन् ।” त्यहाँ हालसम्म ४० प्रतिसत मात्र रोपाइँ भएको थियो ।  बाराका प्रमुख जिल्ला अधिकारी वसन्त अधिकारीका अनुसार बारामा सुक्खा अवधीमा पनि करिब ८० प्रतिशत रोपाइँ भएको थियो । वर्षा नभएपछि धान खेतहरू पटपटी फुट्न थाले जस्तै किसानका मुहारमा पीडाका धाँजाहरू फाटेका थिए । बारागढी र सुवर्ण गाउँपालिकामा रोपाइँ राम्रो हुन सकेको थिएन । तीन दिनको पानीले सुकेका धानहरू जाग्न थालेका छन् । रोप्न नसकेका ठाउँमा धानका बिउ बुढो भएपछि समस्या भने आएको जानकारी उहाँले दिनुभयो ।  उहाँले भन्नुभयो, “आज प्रशासनमा लाइन छैन किनभने किसानहरू कता कलिला धानका बीउ छन् भनेर पर्म खोज्न थालेका छन् ।”वर्षा नहुँदाका दिन अब के हुन्छ भन्ने आशङ्काले गाउँलेहरू प्रशासन कार्यालयमा बुझबुझारथका लागि लाम लाग्ने गरेका थिए । पिउने पानीको समस्या भने बारामा अझै टरेको छैन । अन्यत्र वर्षा सुरु भए पनि सप्तरीमा राम्ररी नभएको गुनासो प्रमुख जिल्ला अघिकारी गर्नुहुन्छ । उहाँले सुनाउनुभयो, “दुई तीन दिनदेखि फाट्टफुट्ट पर्दै छ, राम्ररी वर्षा हुने प्रतीक्षामा किसानहरू छन् ।” जिल्लामा हालसम्म करिब ८० प्रतिशत हाराहारीमा रोपाइँ भएको छ । आफ्ना ब्याड सुकेपछि किसानहरू पनि कलिलो बिउको खोजीमा छरछिमेक धाउन थालेका छन् । पर्साका प्रमुख जिल्ला अधिकारी सन्तोषजनक वर्षा नभए पनि निरन्तर प¥यो भने सुक्खा घट्ने अपेक्षा व्यक्त गर्नुहुन्छ । जिल्लामा हालसम्म ८५ प्रतिशत रोपाइँ सकिएको छ भने पिउने पानीको समस्या कम हुने आशा जागेको उहाँले औँल्याउनुभयो ।कृषि विभागका अनुसार मधेश प्रदेशमा तीन लाख ७२ हजार ६४५ हेक्टर क्षेत्रफल धान रोपाइँका लागि योग्य रहेको छ ।",
      "link": "https://gorkhapatraonline.com/news/166510",
      "image": "https://gorkhapatraonline.com/storage/media/293724/conversions/ropai--1-original-thumb.jpg"
    },
    {
      "slug": "166500",
      "title": "नर्वे भ्रमण औपचारिक र उद्देश्य केन्द्रित",
      "timestamp": 1754265600000,
      "source": "gp",
      "content": "वन तथा वातावरण मन्त्रालयले वनमन्त्री ऐन बहादुर शाही ठकुरीको नर्वे  भ्रमण औपचारिक, उद्देश्यकेन्द्रित र नेपाल सरकारलाई कुनै आर्थिक भार नपर्ने खालको भएको स्पष्ट पारेको छ।",
      "longContent": "काठमाडौं, साउन १९ गते। वन तथा वातावरण मन्त्रालयले वनमन्त्री ऐन बहादुर शाही ठकुरीको नर्वे  भ्रमण औपचारिक, उद्देश्यकेन्द्रित र नेपाल सरकारलाई कुनै आर्थिक भार नपर्ने खालको भएको स्पष्ट पारेको छ।भ्रमणका सन्दर्भमा केही सञ्चार माध्यममा सार्वजनिक भएका समाचारप्रति ध्यानाकर्षण जनाउँदै मन्त्रालयका उपसचिव एवम् सूचना अधिकारी बाबुराम अधिकारीद्वारा जारी विज्ञप्तिमा सो कुरा उल्लेख छ । मन्त्रालयद्वारा जारी विज्ञप्तिमा सो  उल्लेख गरिएको छ ।  मन्त्री शाहीले साउन ९ देखि १४ गतेसम्म (२५–३० जुलाई २०२५) नर्वेमा आयोजित ‘स्ट्रेन्देन को–अपरेसन प्रोग्राम’ मा भाग लिनु भएको हो। उक्त कार्यक्रमका लागि युनिभर्सिटी अफ इनल्याण्ड नर्वेबाट २०८२ असार २० गते पठाइएको निमन्त्रणा पत्र नेपाल सरकारमार्फत मन्त्रालयमा प्राप्त भएको थियो। सोही आधारमा मन्त्रिपरिषद्‌बाट मन्त्रिपरिषद्‌को निर्णय मिति २०८२ असार २३ मा मन्त्री शाहीलाई सहभागिता दिने निर्णय गरिएको थियो।मन्त्रालयका अनुसार भ्रमण खर्च आयोजक संस्थाले व्यहोरेको र बाँकी व्यक्तिगत खर्च मात्र लागेकाले यस भ्रमणमा नेपाल सरकारलाई कुनै आर्थिक दायित्व नपरेको स्पष्ट गरिएको छ।भ्रमणको क्रममा युनिभर्सिटी अफ इनल्याण्ड नर्वे र नेसनल ट्रस्ट फर नेचर कन्जरभेसनसँगको साझेदारी प्रवर्द्धन तथा उच्चस्तरीय व्यक्तिहरूसँग द्विपक्षीय सहकार्य, क्षमता विकास, जलवायु परिवर्तन, संरक्षण र जैविक विविधताजस्ता विषयमा गहन छलफल भएको जनाइएको छ।नर्वे सरकारका डेपुटी परराष्ट्र मन्त्री स्टाइन रेनेट हाएहाइमसँग समेत उच्चस्तरीय भेटवार्ता सम्पन्न भएको मन्त्रालयले जनाएको छ। यस भ्रमणले नेपालको संरक्षण उपलब्धिको अन्तर्राष्ट्रिय पहिचानमा योगदान पु¥याउनुका साथै नेपाल–नर्वेबीचको कूटनीतिक सम्बन्ध सुदृढ बनाउने विश्वास मन्त्रालयले व्यक्त गरेको छ। भ्रमणका विषयमा सञ्चार माध्यममा आएका टिकाटिप्पणीप्रति प्रतिक्रिया दिँदै मन्त्रालयले भ्रमणलाई उद्देश्यपूर्ण र औपचारिक रहेको जानकारी दिएको छ।",
      "link": "https://gorkhapatraonline.com/news/166500",
      "image": "https://gorkhapatraonline.com/storage/media/293711/conversions/forest-minister-of-nepal-1-original-thumb.jpg"
    },
    {
      "slug": "166495",
      "title": "कक्षा १२ को नतिजा सार्वजनिक, ६१ दशमलब १७ प्रतिशत उत्तीर्ण",
      "timestamp": 1754265600000,
      "source": "gp",
      "content": "राष्ट्रिय परीक्षा बोर्डले सोमबार कक्षा १२ को नतिजा सार्वजनिक गरेको छ । बोर्डका अध्यक्ष महाश्रम शर्माकाअनुसार परीक्षामा सहभागीमध्ये ६१ दशमलव १७ प्रतिशत विद्यार्थी उत्तीर्ण भएका छन् ।",
      "longContent": "काठमाडौँ, साउन १९ गते । राष्ट्रिय परीक्षा बोर्डले सोमबार कक्षा १२ को नतिजा सार्वजनिक गरेको छ । बोर्डका अध्यक्ष महाश्रम शर्माकाअनुसार परीक्षामा सहभागीमध्ये ६१ दशमलव १७ प्रतिशत विद्यार्थी उत्तीर्ण भएका छन् ।उहाँकाअनुसार गत वर्ष कक्षा १२ को परीक्षामा नियमिततर्फ तीन लाख ९६ हजार ३४७ परीक्षार्थी सहभागी भएका थिए । यसैगरी, आंशिकतर्फ एक लाख १४ हजार ६४० गरी र कूल जम्मा पाँच लाख दश हजार ९८७ परीक्षार्थी सहभागी भएको उहाँको भनाइ छ ।",
      "link": "https://gorkhapatraonline.com/news/166495",
      "image": "https://gorkhapatraonline.com/storage/media/293705/conversions/kkkppppp-original-thumb.jpg"
    },
    {
      "slug": "166489",
      "title": "बुद्धका कारण नेपाल विश्वभर चिनिएको छ : मन्त्री पाण्डे",
      "timestamp": 1754265600000,
      "source": "gp",
      "content": "संस्कृति पर्यटन तथा नागरिक उड्डयनमन्त्री बद्रीप्रसाद पाण्डेले बुद्ध नेपालमा जन्मका कारण पनि नेपाल विश्वमा चिनिएको बताउनुभएको छ",
      "longContent": "काठमाडौँ, साउन १९ गते । संस्कृति पर्यटन तथा नागरिक उड्डयनमन्त्री बद्रीप्रसाद पाण्डेले बुद्ध नेपालमा जन्मका कारण पनि नेपाल विश्वमा चिनिएको बताउनुभएको छ गुरु पद्मसंभवको जन्म दिवसको अवसरमा आयोजित विशेष कार्यक्रममा बोल्दै मन्त्री पाण्डेले बुद्धको जन्मस्थल लुम्बिनी भएको कारणले गर्दा नेपालप्रति आत्मीयता राख्ने राष्ट्रहरुको सङ्ख्या विश्वमै बढिरहेको उल्लेख गर्नुभयो। उहाँले नेपाल वेद र बुद्धको भूमि भएको स्मरण गराउँदै भन्नुभयो, ‘‘हामी बुद्ध र वेदको धरोहर बोकेको देश हौं, अब यसलाई सशक्त रूपमा विश्वसामु प्रस्तुत गर्नुपर्छ ।’’मन्त्री पाण्डेले गुरु पद्मसंभवको योगदानको चर्चा गर्दै भन्नुभयो, “हिमाली बौद्ध परम्परालाई उहाँले अघि बढाउनु मात्रै होइन, त्यसको प्रचार–प्रसारमा समेत ऐतिहासिक योगदान गर्नुभयो। उहाँको योगदान आज विश्वभर फैलिएको बुद्ध दर्शनको एउटा महत्त्वपूर्ण आधार हो।”उहाँले पहिलोपटक गुरु पद्मसंभवको जन्म दिवसलाई औपचारिक रूपमा कार्यक्रम गरी मनाउनु ऐतिहासिक कदम भएको बताउँदै यस्ता सांस्कृतिक र धार्मिक कार्यक्रमलाई आगामी दिनहरूमा अझ व्यवस्थित र प्रभावकारी बनाइने प्रतिबद्धता व्यक्त गर्नुभयो।मन्त्री पाण्डेले बुद्धको शिक्षालाई आजको संसारले अझै पनि ग्रहण गरिरहेको र त्यो क्रम बढ्दो रहेको उल्लेख गर्दै भन्नुभयो, “भौतिक सम्पन्नता एक हदसम्म मात्र सन्तुष्टि दिन सक्छ, तर अन्तर्मनको शान्ति बुद्धमार्गबाट मात्र सम्भव हुन्छ।”नेपालको ऐतिहासिक, धार्मिक र आध्यात्मिक सम्पदाको संरक्षण, प्रचार–प्रसार र विश्वसामु प्रभावकारी प्रस्तुतीकरण नेपाल सरकारको प्राथमिकतामा रहेको पनि उहाँले स्पष्ट पार्नुभयो।",
      "link": "https://gorkhapatraonline.com/news/166489",
      "image": "https://gorkhapatraonline.com/storage/media/293692/conversions/aa-98-original-thumb.jpg"
    },
    {
      "slug": "166486",
      "title": "प्रधानमन्त्री ओलीलाई तुर्कमेनिस्तानमा स्वागत",
      "timestamp": 1754265600000,
      "source": "gp",
      "content": "प्रधानमन्त्री केपी शर्मा ओली भूपरिवेष्टित विकासशील राष्ट्रहरू (एलएलडिसी) को तेस्रो संयुक्त राष्ट्रसङ्घीय सम्मेलनमा सहभागिताका लागि आज तुर्कमेनिस्तान आइपुग्नु भएको छ ।",
      "longContent": "प्रकाश सिलवालतुर्कमेनिस्तान, साउन १९ गते । प्रधानमन्त्री केपी शर्मा ओली भूपरिवेष्टित विकासशील राष्ट्रहरू (एलएलडिसी) को तेस्रो संयुक्त राष्ट्रसङ्घीय सम्मेलनमा सहभागिताका लागि आज तुर्कमेनिस्तान आइपुग्नु भएको छ ।प्रधानमन्त्री ओली नेतृत्वको टोली स्थानीय समय अनुसार दिउँसो १४.३० बजे दुबई अन्तर्राष्ट्रिय विमानस्थल हुँदै  तुर्कमेनिस्तानको आवाजा सहर आइ पुग्नुभएको हो । उहाँलाई तुर्कमेनिस्तान अन्तर्राष्ट्रिय विमानस्थलमा तुर्कमेनिस्तान सरकार (मन्त्रिपरिषद) का उपाध्यक्ष होजाम्यारात जेल्डिम्यारादोभ, संयुक्त राष्ट्रसङ्घका लागि नेपालका स्थायी नियोग, न्युयोर्कका आवासीय प्रतिनिधि लोकबहादुर थापालगायतले स्वागत गर्नुभयो ।यही साउन २० देखि २३ गतेसम्म (५ देखि ८ अगस्ट) अवाजा सहरमा आयोजना हुने सम्मेलनमा तुर्कमेनिस्तानका राष्ट्रपति सेरदार बेरदिमुहामेदोभ र संयुक्त राष्ट्रसङ्घका महासचिव एन्टोनियो गुटेरेसको औपचारिक निमन्त्रणामा प्रधानमन्त्री ओली यहाँ आउनुभएको हो ।",
      "link": "https://gorkhapatraonline.com/news/166486",
      "image": "https://gorkhapatraonline.com/storage/media/293674/conversions/pm-oli-19-original-thumb.jpg"
    },
    {
      "slug": "166485",
      "title": "पोखराबाट सिन्धुली फर्कियो हायू परिवार",
      "timestamp": 1754265600000,
      "source": "gp",
      "content": "पोखरामा मजदुरी गरी जीवन चलाउने उद्देश्य लिएर साउन ११ गते आएको हायू परिवार सोमबार सिन्धुली फर्किएको छ ।",
      "longContent": "फडिन्द्र अधिकारीलेखनाथ, साउन १९ गते । पोखरामा मजदुरी गरी जीवन चलाउने उद्देश्य लिएर साउन ११ गते आएको हायू परिवार सोमबार सिन्धुली फर्किएको छ । सिन्धुलीको गोलन्जोर गाउँपालिका वडा नम्बर ६ का वडाध्यक्ष रविन श्रेष्ठको पहलमा उर्मिला हायूको १९ सदस्यीय परिवार दिउँसो साढे ३ बजे गाउँ फर्किएको हो ।गएको साउन ९ गते राति घरका पशुसमेत त्यतिकै छाडी सम्पर्कविहीन बनेको हायू परिवार ११ गते पोखरामा फेला परेको थियो । सोमबार बिहान पोखरा आइपुग्नुभएका वडाध्यक्ष श्रेष्ठ उहाँहरूलाई लिएर गाउँ फर्किनुभएको हो । वडाध्यक्ष श्रेष्ठले हायू परिवारलाई अहिलेलाई बस्न आफ्नै घर दिने निर्णय गर्नुभएको छ ।“उहाँहरू आफ्नो घरमा जाँदैनौं भन्नुभएको छ । अहिले मेरो घरमा लगेर राख्छु,” अध्यक्ष श्रेष्ठले भन्नुभयो, “पछि स्थायी आवासको प्रबन्ध गरिदिन्छौँ । उहाँहरुको पूरै परिवारलाई लिएर हामी जाँदै छौँ ।” गोलन्जोर गाउँपालिका वडा नम्बर ६ को बिखर कटेरीमा एकलासमा घर भएको हायू परिवार अब सोही वडाको सुङ्गुरेमा रहेको वडाध्यक्ष श्रेष्ठको घरमा बस्ने छ ।तीन वर्षअघि श्रीमानकाे आकस्मिक मृत्यु भएपछि परिवारको दायित्व सम्हाल्नुभएकी उर्मिला हायूले अन्तिमसम्मै आफ्नो घरमा नजाने अडान राख्नुभएको थियो । जनप्रतिनिधिहरूले हायू परिवारलाई सुरक्षित ठाउँमा आवासको प्रबन्ध गरिदिने र ऋण तिरिदिने प्रतिबद्धता जनाएपछि यो परिवार गाउँ फर्किएको हो । यसअघि बुधबार बिहान हायू परियारलाई सम्झाएर गाउँ फर्काउन पोखरा आइपुगेको टोली त्यतिकै फर्केको थियो । परिवारका सदस्य बारम्बार बिरामी परेको भन्दै घर छाडेको उर्मिलाले बताउनुभएको थियो ।",
      "link": "https://gorkhapatraonline.com/news/166485",
      "image": "https://gorkhapatraonline.com/storage/media/293682/conversions/opu-original-thumb.jpg"
    },
    {
      "slug": "166479",
      "title": "बाढीले सुपर न्यादी जलविद्युतमा करोडौंको क्षति",
      "timestamp": 1754265600000,
      "source": "gp",
      "content": "लमजुङको मर्स्याङ्दी गाउँपालिका ६ र ७ भएर बग्ने ङादी खोलामा आएको बाढीले निर्माणाधीन ४०.२७ मेगावाटको सुपर न्यादी जलविद्युत आयोजनामा करोडौं रुपियाँको क्षति पुगेको छ ।",
      "longContent": "नवीनराज कुइँकेललमजुङ, साउन १९ गते । लमजुङको मर्स्याङ्दी गाउँपालिका ६ र ७ भएर बग्ने ङादी खोलामा आएको बाढीले निर्माणाधीन ४०.२७ मेगावाटको सुपर न्यादी जलविद्युत आयोजनामा करोडौं रुपियाँको क्षति पुगेको छ । आइतबार दिनभर आएको भीषण वर्षासँगैको बाढीले आयोजनाका संरचनाहरू भत्काउनुको साथै मेसिनरी औजार र निर्माण सामग्रीहरु बगाएको छ । निर्माणको करिब ७७ प्रतिशत काम सम्पन्न भएको आयोजनामा बाढीले क्षति पुर्‍याउँदा उत्पादनको समय पछि धकेलिने भएको छ । आयोजना प्रबन्धक विमल ढकालका अनुसार बाढीले करिब ८० करोड बराबरको क्षति पुगेको छ । बाढीले हेडबक्स, पावरहाउस, पहुँचमार्ग, क्रसर उद्योगलगायतमा क्षति पुर्‍याएको छ । हेडबक्सका चार वटा मिक्चर, तीन वटf एक्साभेटर, तीन हजार पाँच सय बोरा सिमेन्ट, ७० टन डण्डी, डिजल जेनेरेटर, कम्प्रेसर मेसिन र क्रसर उद्योगमा बाढीले पूर्णरूपमा क्षति पुर्‍याएको छ । यसैगरी हेडबक्स पुग्ने २० किलोमिटर पहुँच मार्गमा १५ ठाउँमा पहिरोले क्षति पुर्‍याएकाे छ भने पेनस्टक पाइप र भर्टिकल पेनस्टक एरियामा ठुलो पहिरो गएको आयोजना प्रबन्धक ढकालले बताउनुभयो ।उहाँका अनुसार बाढीले पावरहाउस क्षेत्रमा स्टोर गरिएको सात हजार बोरा सिमेन्ट र एकसय ५० टन डण्डी बगाएको छ भने पहुँचमार्ग पूर्ण रुपमा क्षति भएको छ । पावर हाउस क्षेत्रबाट टेमरक मेसिन, डिजल जेनेरेटर तीन वटा, कम्प्रेसर मेसिन दुई वटा, स्टोर भवन तीन वटा पूर्णरूपमा क्षति भएको छ । बाढीले दुईवटा बलेरो जीप, एउटा एक्साभेटर र एउटा टिप्पर बगाएको ढकालले बताउनुभयो । बाढीले पैदल हिँड्नका लागि बनाएको पुल र वर्कसप पनि बगाएको छ । “सबै गरेर करिब ८० करोड बराबरको क्षति भएको अनुमान गरेका छौं”, ढकालले भन्नुभयो, “बाढीपहिरोले आयोजनाको निर्माणकार्य ठप्प भएको छ ।”आयोजना हाई हिमालय र धवलागिरि कन्स्ट्रक्सन एन्ड डेभलपमेन्ट प्रालिले संयुक्त रूपमा निर्माण गरिरहेका छन् । आयोजना सम्पन्न गर्न ७ अर्ब रुपियाँ लागत अनुमान गरिएको थियो । आयोजनामा एनएमबी बैँकको अगुवाईमा ६ वित्तीय संस्थाले ५ अर्ब २५ करोड रुपियाँ (७५ प्रतिशत) ऋण लगानी र १ अर्ब ७५ करोड रुपियाँ (२५ प्रतिशत) स्वपुँजी लगानी छ ।आयोजनाबाट वार्षिक २३५.७६ गिगावाट घन्टा (२३ करोड ५७ लाख ६० हजार युनिट) विद्युत उत्पादन हुनेछ । उत्पादित विद्युत आयोजनास्थलदेखि ११ किलोमिटर टाढाको १३२ केभी टारीकुना खुदी सब स्टेसनमा जोडिने छ । सब स्टेसनसम्मको लाइन कम्पनी आफैंले निर्माण गर्ने जनाएको छ ।",
      "link": "https://gorkhapatraonline.com/news/166479",
      "image": "https://gorkhapatraonline.com/storage/media/293666/conversions/Untitled-1-original-thumb.jpg"
    },
    {
      "slug": "166451",
      "title": "निःशुल्क भिडियो एक्स–रे सेवा प्रभावकारी बन्दै",
      "timestamp": 1754265600000,
      "source": "gp",
      "content": "पश्चिम नवलपरासीको रामग्राम नगरपालिकाले सुरु गरेको गर्भवती महिलाका लागि निःशुल्क भिडियो एक्स–रे सेवा प्रभावकारी बन्दै गएको छ । आर्थिक वर्ष २०८१–८२ को एक वर्षको अवधिमा १ हजार ५ सय ७७ जना गर्भवतीले निःशुल्क भिडियो एक्सरे सेवा लिएका छन् ।",
      "longContent": "विकास अधिकारीपश्चिम नवलपरासी, साउन १९ गते । पश्चिम नवलपरासीको रामग्राम नगरपालिकाले सुरु गरेको गर्भवती महिलाका लागि निःशुल्क भिडियो एक्स–रे सेवा प्रभावकारी बन्दै गएको छ । आर्थिक वर्ष २०८१–८२ को एक वर्षको अवधिमा १ हजार ५ सय ७७ जना गर्भवतीले निःशुल्क भिडियो एक्सरे सेवा लिएका छन् । अघिल्लो आर्थिक वर्ष २०८०–८१ मा कुल ८ सय ८२ जनाले उक्त सेवा लिएका थिए । साप्ताहिक रुपमा स्वास्थ्य संस्थामा निःशुल्क रुपमा सुरु गरिएको अल्ट्रासाउन्ड सेवा ग्रामिण भेगका महिलाका लागि निकै लाभदायी बनेको छ । नगरपालिकाले घरदैलो भिडियो एक्सरे कार्यक्रम अन्तर्गत नगरभित्रका ८ वटा स्वास्थ्य संस्थाबाट गर्भवती महिलालाई निःशुल्क अल्ट्रासाउण्ड सेवा प्रदान गर्दैआएको छ ।परासी तथा भैरहवासम्म भिडियो एक्स—रे का लागि जानुपर्ने बाध्यतालाई अन्त्य गर्दै सरकारी स्वास्थ्य संस्थाबाट सेवा पाएपछि स्थानीय खुशी भएका छन् । रामग्राम नगरपालिकाका जनस्वास्थ्य निरीक्षक सुरज हरिजनले परासी तथा बुटवल भैरहवा जानु नपर्दा समयको पनि बचत भएको र नियमित स्वास्थ्य जाँच नगर्ने महिलाहरु पनि जाँचको दायरामा आएको जानकारी दिनुभयो । नगरपालिकाले ग्रामीण भेगमा नियमित गर्भ जाँच नगराउने समस्यालाई मध्यनजर गर्दै उक्त सेवा सुरु गरेको जनाएको छ । नगर प्रमुख धनपत यादवले भन्नुभयो, “विशेषगरी गर्भवती महिलाले नियमित स्वास्थ्य जाँच नगराउने समस्या थियो, अहिले गाउँमै भिडियो एक्सरे सेवा पाएपछि आर्थिक तथा पहुँचको आधारमा धेरै सहज भएको छ ।”सुत्केरी महिलालाई घरमै पुगेर आमा र बच्चा दुवैको प्रोटोकलअनुसार जाँच तथा परामर्श, कुपोषित बालबालिका खोजपडताल, विद्यालय स्वास्थ्य शिक्षा, कुष्ठरोगी तथा क्षयरोगी विरामीको खोजपडताल कार्यक्रम सञ्चालन गर्दैआएको छ ।",
      "link": "https://gorkhapatraonline.com/news/166451",
      "image": "https://gorkhapatraonline.com/storage/media/293583/conversions/video-x-ray-sewa-original-thumb.jpg"
    },
    {
      "slug": "166445",
      "title": "शिवालय र धाममा दर्शनार्थीको भिड",
      "timestamp": 1754265600000,
      "source": "gp",
      "content": "साउन महिनाको तेस्रो सोमबार हिन्दू धर्मावलम्बीले व्रत बसी भगवान् शिवको विधिपूर्वक पूजा आराधना गरेका छन् । साउने सोमबारको अवसरमा लमजुङका विभिन्न स्थानमा रहेका शिवालय मन्दिर तथा धामहरुमा भक्तजनहरुको भिड लागेको हो ।",
      "longContent": "नवीनराज कुइँकेललमजुङ, साउन १९ गते । साउन महिनाको तेस्रो सोमबार हिन्दू धर्मावलम्बीले व्रत बसी भगवान् शिवको विधिपूर्वक पूजा आराधना गरेका छन् । साउने सोमबारको अवसरमा लमजुङका विभिन्न स्थानमा रहेका शिवालय मन्दिर तथा धामहरुमा भक्तजनहरुको भिड लागेको हो । मध्यनेपाल नगरपालिका –७ करापुटारस्थित ईशानेश्वर महादेव मन्दिरमा सोमबार बिहान हजारौं भक्तजनले पूजा आराधना गरेका छन् । साउन महिना र सोमबार भगवान् शिवको प्रिय महिना एवं बार भएकाले शिवालयमा पूजा, आराधना गर्ने वैदिक कालदेखिको परम्परा छ । यस वर्ष साउन महिनामा चारवटा सोमबार परेको छ । महिलाले विशेषगरी हरियो रङका वस्त्र, चुरा र मेहन्दी लगाएर भगवान् शिवको पूजा तथा आराधना गरी व्रत बस्ने चलन रहँदैआएको छ । उक्त कार्य गर्नाले मनोकांक्षा पूरा हुने धार्मिक विश्वास छ । सन्तानेश्वर महादेवका रुपमा विख्यात रहेको ईशानेश्वर महादेव मन्दिर पशुपतिनाथपछिको महत्वपूर्ण धार्मिकस्थल रहेको विश्वास गरिन्छ । सोही विश्वासका आधारमा साउनको सोमबारका दिन हजारौं भक्तजन पूजाआजाका लागि मन्दिर आउनेगरेको   ईशानेश्वर क्षेत्र विकास समितिका अध्यक्ष गणराज घिमिरेले बताउनुभयो । यहाँ शिवरात्रीमा हरेक वर्ष हजारौं श्रद्धालु भक्तजनले पूजाआजा गर्दछन् । यसैगरी सदरमुकाम बेंसीशहरस्थित कर्पुरेश्वर महादेव मन्दिर, राइनास –८ तार्कुघाटमा रहेको धर्मनाथ धाम, सुन्दर बजारको बरेटार शिव मन्दिरमा विशेष पूजापाठ भएको छ । बरेटार शिव मन्दिर परिसरमा शिवपुराण बाेलबम महोत्सव आयोजना गरिएको छ ।सो अवसरमा सवा लाख बत्ती प्रज्ज्वलन कार्यक्रम छ । साउन ९ गते देखि २१ गतेसम्म सञ्चालन हुने १३ दिवसीय धार्मिक महोत्सवमा हरेक दिन मण्डप पूजासहित हवन, रुद्री, चण्डीपाठ तथा पितृ उद्धारसम्बन्धी धार्मिक अनुष्ठानहरू विधिपूर्वक सम्पन्न गरिएका छन् ।",
      "link": "https://gorkhapatraonline.com/news/166445",
      "image": "https://gorkhapatraonline.com/storage/media/293569/conversions/karaputar-mandir-lamjung-original-thumb.jpg"
    },
    {
      "slug": "166435",
      "title": "काभ्रेपलाञ्चोकका अधिकांश स्थानीय तहमा सुक्दै पानीका स्रोत",
      "timestamp": 1754265600000,
      "source": "gp",
      "content": "पछिल्ला केही वर्ष काभ्रेपलाञ्चोक जिल्लाका अधिकांश स्थानीय तहमा खानेपानीका स्रोतहरू सुक्दै गएको पाइएको छ ।",
      "longContent": "केदार तिमल्सिना  बनेपा, साउन १९ गते । पछिल्ला केही वर्ष काभ्रेपलाञ्चोक जिल्लाका अधिकांश स्थानीय तहमा खानेपानीका स्रोतहरू सुक्दै गएको पाइएको छ । अन्तर्राष्ट्रिय एकीकृत पर्वतीय विकास केन्द्र (इसिमोड) को प्राविधिक सहयोगमा जिल्लास्थित स्थानीय तहहरूले गरेको पानीका स्रोतको सर्वेक्षणले जिल्लाका अधिकांश स्थानीय तहमा रहेका खानेपानीका मुल तथा पोखरी सुक्दै गएको देखिएको हो । इसिमोडको प्राविधिक सहयोगमा जिल्लाको नमोबुद्ध, पाँचखाल, धुलिखेल, पनौती नगरपालिका र बेथानचोक, रोसी र तेमाल गाउँपालिकाले आफ्नो स्थानीय तहमा रहेका पानीको मूल र मुहानको मूलाधार तथा जलाधार क्षेत्रमा सर्वेक्षण गरेका थिए । सर्वेक्षणले यी सात वटा स्थानीय तहमा भूकम्पका कारण ३४ प्रतिशत, सुख्खा खडेरीका कारण ३१ प्रतिशत, पूर्वाधार विकासका कारण १६ प्रतिशत, मुलको बेवास्ताका कारण नौ प्रतिशत, बाढीपहिरो जस्ता प्राकृतिक विपदबाट सात प्रतिशत र अन्य कारणबाट तीन प्रतिशत मुल तथा पोखरी सुकेको देखाएको इसिमोडकी मूलाधार व्यवस्थापन विश्लेषक अञ्जु पण्डितले जानकारी दिनुभयो । उहाँले काभ्रेपलाञ्चोकका सात वटा स्थानीय तहसँग सम्झौता नै गरेर सन् २०२३ नोभेम्बरदेखि आठ महिना अर्थात् सन् २०२४ को जुन महिनासम्म सात वटा स्थानीय तहमा रहेका मुल तथा पोखरीको सर्वेक्षण (तथ्याङ्क सङ्कलन) गरेको बताउनुभयो । पण्डितले आठ महिनाको अवधिमा सात वटा स्थानीय तहमा रहेका पाँच हजार १६८ मूल तथा मुहान र ५२१ वटा पोखरी गरी कुल पाँच हजार ६८९ वटा स्रोतको पहिचान गरिएको बताउनुभयो ।जिल्लाका सात स्थानीय तहमा गरिएको सर्वेक्षणअनुसार २७ प्रतिशत अर्थात् एक हजार ५२१ स्रोतहरू सुकेको देखाएको छ । सर्वेक्षणले ती स्थानीय तहमा मुलको तुलनामा पोखरीहरू धेरै सुकेको देखाएको इसिमोडले जनाएको छ । सर्वेक्षणले सुकेको बाहेकका स्रोतहरूमध्ये ५८ प्रतिशत स्रोतमा विगतको तुलनामा पानीको बहाव घट्दै गएको देखाएको मूलाधार व्यवस्थापन विश्लेषक पण्डितले बताउनुभयो । स्थानीय तहहरूसँग आफ्नो स्थानीय तहमा कति पानीका स्रोत छन्, तिनीहरूको अवस्था के कस्तो रहेको छ भन्ने जानकारी नभएका कारण पनि खानेपानीका स्रोतहरू संरक्षण नहुँदा पानीका मुहान सुक्ने क्रम बढेको हो । सर्वेक्षणमा जिल्लाको बेथानचोक गाउँपालिकामा ३७७ वटा मुल तथा आठ वटा पोखरी गरी ३८५ वटा स्रोतको पहिचान गरिएकोमा १९ प्रतिशत अर्थात् ७४ वटा स्रोत सुकेका छन् । धुलिखेल नगरपालिकामा एक हजार ६४ वटा मुल तथा १११ पोखरी गरी कुल एक हजार एक सय ७४ वटा स्रोतको मापन गरिएकोमा २९ प्रतिशत स्रोत सुकेको देखाएको छ । रोशी गाउँपालिकामा ९२४ वटा मुल तथा ४६ वटा पोखरी गरी कुल ९६९ स्रोत पहचिान गरिएकोमा २२ प्रतिशत स्रोत सुकेको देखाएको छ । नमोबुद्ध नगरपालिकामा ४४८ वटा मुल तथा ३० पोखरी गरी कुल ४७८ स्रोत पहिचान गरिएकोमा २० प्रतिशत स्रोत सुकेको देखिएको छ । पनौतीमा ८५४ वटा मुल र २६ पोखरी गरी ८८० स्रोत मापन गरिएकोमा नौ प्रतिशत स्रोत सुकेको सर्वेक्षणले देखाएको छ । त्यसैगरी जिल्लाको तेमाल गाउँपालिकामा गरिएको सर्वेक्षणमा ६६५ वटा मुल तथा ७२ वटा पोखरी गरी कुल ७७३ वटा स्रोत पहिचान गरिएकोमा ४० प्रतिशत स्रोत सुकेको पाइएको छ । पाँखखाल नगरपालिकामा गरिएको सर्वेक्षणले ८३६ वटा मुल तथा २२८ पोखरी गरी कुल एक हजार ६४ स्रोत पहिचान गरेकोमा ४० प्रतिशत स्रोत सुकेको देखाएको छ । सर्वेक्षणले सात वटा स्थानीय तहमा गरिएको सर्वेक्षणमध्ये तेमाल र पाँचखालमा रहेका धेरै  स्रोतहरू सुकेको देखाएको छ । इसिमोडले जिल्लामा सन् २०१६ देखि खानेपानीको क्षेत्रमा कामा गर्दै आएको छ । इसिमोडले हिन्दुकुश हिमालय क्षेत्रमा पर्ने भारत, नेपाल र भुटानमा पानीको क्षेत्रमा काम गर्दै आएको छ भने बङ्गलादेश र पाकिस्तानको पहाडी क्षेत्रमा पानीको क्षेत्रमा काम सुरु गर्न लागेको जनाएको छ ।",
      "link": "https://gorkhapatraonline.com/news/166435",
      "image": "https://gorkhapatraonline.com/storage/media/293650/conversions/1000080454-original-thumb.jpg"
    },
    {
      "slug": "166331",
      "title": "स्तनपान गराउँदा आमा र बच्चा दुवैका लागि फाइदा",
      "timestamp": 1754265600000,
      "source": "gp",
      "content": "सरकारले सन् २०३० सम्म पूर्ण स्तनपान गर्नेको सङ्ख्या बढाएर ९० प्रतिशतसम्म पुर्‍याउने लक्ष्य लिएको छ । तर, सरकारी तथ्याङ्कले नेपालमा पूर्ण स्तनपान गराउनेको सङ्ख्या घटदै गएको देखाएको छ।",
      "longContent": "काठमाडौँ, साउन १९ गते । सरकारले सन् २०३० सम्म पूर्ण स्तनपान गर्नेको सङ्ख्या बढाएर ९० प्रतिशतसम्म पुर्‍याउने लक्ष्य लिएको छ । तर सरकारी तथ्याङ्कले नेपालमा पूर्ण स्तनपान गराउनेको सङ्ख्या घट्दै गएको देखाएको छ।  नेपाल जनसाङ्ख्यिक तथा स्वास्थ्य सर्वेक्षण (एनडिएचएस)२०२२ को तथ्याङ्कले नेपालमा पूर्ण स्तनपान गराउनेको सङ्ख्या ५६ प्रतिशत रहेको देखाएको छ । यो सङ्ख्या सन् २०१६ मा ६६, सन् २०११ मा ७० प्रतिशत थियो । स्तनपानको फाइदाको बारेमा जानकार नहुँदा स्तनपान गराउने सङ्ख्या घट्दै गएको बालरोग विशेषज्ञ डा.कल्पना उपाध्याय सुवेदीको भनाइ छ  ।  डा. सुवेदी भन्नुहुन्छ,“स्तनपानसम्बन्धी जनचेतनाको अभाव र पछिल्लो समय कामकाजी महिलाको सङ्ख्या बढ्दै गएकोले पूर्ण स्तनपान गराउने आमाको सङ्ख्या घट्दै गएको हुन सक्छ ।” नेपाल पेरियाट्रिक सोसाइटीका अध्यक्ष डा. अरुणकुमार न्यौपानेले स्तनपानलाई सरल सहज र सम्मानजनक बनाउन सकेमात्र स्तनपान गराउनेको सङ्ख्या बढाउन सकिने बताउनुहुन्छ ।स्तनपन गराउने आमामा मानसिक तनाव, परिवार र सामाजिक दबाबले गर्दा स्तनपान प्रकियामा कठिनाइ आएको हुनसक्ने डा.न्यौपानेको भनाइ छ।    नेपालमा पूर्ण स्तनपान गराउनेको सङ्ख्या बढाउन मातृत्वमैत्री कार्यक्षेत्र जरुरत रहेको उहाँको तर्क छ । उहाँ भन्नुहुन्छ,“स्तनपान गराउने आमालाई सबैको साथ सहयोगको जरुरत पर्छ ।  आमालाई समयमा खाना, आराम र सहयोग उपलब्ध गराउनुपर्छ । कार्यलयमा पनि स्तनपान गराउने वातवरण सिर्जना गर्नुपर्छ । ” के हो पूर्ण स्तनपान भनेको ?शिशु जन्मिएदेखि ६ महिनासम्म स्तनपान गराउनुलाई पूर्ण स्तनपान भनिन्छ । बच्चा जन्मिएपछि छ महिनासम्म आमाको दुध बाहेक अरू कुनै पनि खान आवश्यक नपर्ने चिकित्सक बताउँछन् । बच्चालाई छ महिना पूरा भएपछि अन्य पोषिलो खानेकुराका साथै दुई वर्ष वा सोभन्दा बढी उमेरसम्म लगातार स्तनपान गराउन चिकित्सकको सुझाव छ ।  आमाको दुधमा पानी र खनिज जस्ता तत्वहरू पाइने हुँदा शिशुको शारीरिक, मानसिक विकास गर्नुका साथै रोग प्रतिरोधात्मक क्षमता बढाउने वरिष्ठ बालरोग विशेषज्ञ डा.सुवेदी बताउनुहुन्छ ।   उहाँ भन्नुहुन्छ,“शिशुका लागि आमाको दुध कम खर्चिलो र पोसिलो खानेकुरा हो । स्तनपान गराउँदा आमासँगको आत्मीयता बढ्नुका साथै शिशुको मानसिक, बौद्धिक, शारीरिक विकास हुने गर्छ ।” गाईभैँसीको दुधमा बालबालिकालाई चाहिने पोषण तत्व बढी हुने हुँदा पेट दुख्ने, पखाला लाग्ने जस्ता स्वास्थ्य समस्या देखिने उहाँ बताउनुहुन्छ ।  उहाँ भन्नुहुन्छ,“बच्चालाई चाहिने आवश्यक सम्पूर्ण पोषण तत्व आमाको दुधमा पाइन्छ । गाई भैँसीको दुधमा पाइने पोषण कुनैमा आवश्यकभन्दा बढी र कुनैमा आवश्यकभन्दा कम हुने गर्छ ।” स्तनपानका फाइदा परोपकार प्रसूति तथा स्त्रीरोग अस्पतालमा वरिष्ठ बालरोग विशेषज्ञ डा.शैलेन्द्रवीर कर्माचार्य बच्चा जन्मिएको एक घण्टाभित्र स्तनपान गराउन आग्रह गर्नुहुन्छ । उहाँ भन्नुहुन्छ,“आमाको दुध शिशुका लागि अमृतसमान हुन्छ । यसले शिशुको जीवन रक्षा गर्छ। बिगौती दुधले शिशुको रोगसँग लड्नसक्ने क्षमतालाई बढाउन मद्दत गर्छ । ” आमाको बिगौती दुधले खोपको काम गर्ने डा.कर्माचार्य बताउनुहुन्छ । उहाँ भन्नुहुन्छ, “भर्खर जन्मिएका शिशुमा रोग प्रतिरोधात्मक क्षमता कम हुन्छ । स्तनपान गराउँदा दुधको माध्यमबाट आमाको शरीरमा बनेको एन्टीबडी बच्चाको शरीरमा जाने हुँदा बिगौती दुधले खोपको काम गर्छ ।” स्तनपान गराउँदा आमालाई पनि फाइदा स्तनपान गराउनु आमा र बच्चा दुवैका लागि फाइदाजनक हुन्छ । स्तनपान गराउँदा बच्चा र आमाको सम्बन्ध सुमधुर हुने गर्छ । शिशु जन्मनसाथ दुध चुसाउँदा साल छिटै बाहिर निस्कने उहाँ बताउनुुहन्छ । उहाँका अनुसार स्तनपान गराउँदा आमाको रत्तश्राव कम हुने गर्छ । उहाँभन्नुहुन्छ,“शिशु दुध चुस्दा पाठेघर खुम्चिन्छ । जसले गर्दा बच्चा जन्माएपछि बढी रगत बग्ने खतरालाई घटाउँछ ।”  उहाँका अनुसार स्तनपान गराउनेमा स्तन र पाठेघरसम्बन्धी क्यान्सरको जोखिम कम गर्छ । आमामा मुटुरोग, कोलेस्टोरल लगायतका दीर्घरोग लाग्ने सम्भावना कम भएकाे उहाँ बताउनुहुन्छ ।  स्तनपान गराउने आमाको मानसिक स्वास्थ्य पनि राम्रो हुने डा.कर्माचार्यको भनाइ छ । दीर्घरोग लाग्ने सम्भावना कम स्तनपानले बाल मृत्युदर पनि घटाउन मद्दत गर्छ । ६ महिनासम्म पूर्ण स्तनपान गराउँदा निमोनिया, झाडापखाला, कान, छाला, पेट तथा श्वासप्रश्वासका सङ्क्रमण रोगसँग लड्न सक्ने क्षमता बढ्ने गर्छ । पूर्ण स्तनपान गरेका बच्चा शारीरिक तथा मानसिक रूपमा स्वस्थ हुने गर्छन् । पूर्ण स्तनपान गरेका बच्चामा भविष्यमा दीर्घरोग लाग्ने सम्भावना कम हुने डा. कर्माचार्य बताउनुुहुन्छ । स्तनपान नगर्ने बच्चामा झाडापखाला निमोनिया हुने सम्भावना बढी हुने गर्छ ।शिशुलाई आमाको दुध पुगे नपुगेको कसरी थाहा पाउने सुरुवाती चरणमा शिशुलाई पाँचदेखि १० एमएलमात्र दुध भए पुग्ने उहाँको भनाइ छ । उहाँ भन्नहुन्छ, “धेरै आमाले शिशुलाई दुध पुगेन भनेर विभिन्न फमुर्ला मिल्क दिन सुरु गर्नुहुन्छ । शिशुलाई सुरुवाती चरणमा पाँचदेखि १० एमएल दुध भए पुग्छ । २४ घण्टामा चार पाँच पटक पिसाब गरेको छ भने दुध पुगेको मान्न सकिन्छ” । स्तनपान गराउने आमालाई प्रशस्तमात्र पोषणयुक्त खानेकुराका साथै आरामको आवश्यक पर्ने हुँदा पोषिलो खानेकुरा खुवाउन उहाँको सुझाव छ । स्तनपान गराउने  आमालाई ज्वानोको झोलसहित थप पोसिलो खाना दाल, साग, गेडागुडी, मासु, दुध र अन्य तरल खानेकुरा बढी दिन उहाँको आग्रह छ । यस्ता खानेकुरामा भिटामिन, मिनिरल्स र फाइबर हुनेहुँदा आमाको स्वास्थ्य राम्रो हुनुका साथै दुधको गुणस्तर बढाउन सहयोग गर्छ ।",
      "link": "https://gorkhapatraonline.com/news/166331",
      "image": "https://gorkhapatraonline.com/storage/media/293554/conversions/525752875_1791217475606357_3001988275720210726_n-original-thumb.jpg"
    },
    {
      "slug": "166406",
      "title": "वर्ष दिनमा एक सय पैँसट्ठी किलोमिटर सडक कालोपत्रे",
      "timestamp": 1754265600000,
      "source": "gp",
      "content": "लुम्बिनी प्रदेश सरकारले एक वर्षमा १६५ किलोमिटर सडक कालोपत्रे गरेको छ । गत आर्थिक वर्ष २०८१/८२ मा प्रदेश सरकारले ३४ किलोमिटर सडक ढलान गर्नुका साथै १६७ किलोमिटर ग्राभेल र १२३ किलोमिटर कच्ची सडक निर्माण सम्पन्न गरेको छ । प्रदेशमा मुख्यमन्त्री चेतनारायण आचार्य नेतृत्वको सरकार बनेकोे एक वर्षको उपलब्धिमा सो कुराको दाबी गरिएको छ ।",
      "longContent": "बुटवल समाचारदाताबुटवल, साउन १९ गते । लुम्बिनी प्रदेश सरकारले एक वर्षमा १६५ किलोमिटर सडक कालोपत्रे गरेको छ । गत आर्थिक वर्ष २०८१/८२ मा प्रदेश सरकारले ३४ किलोमिटर सडक ढलान गर्नुका साथै १६७ किलोमिटर ग्राभेल र १२३ किलोमिटर कच्ची सडक निर्माण सम्पन्न गरेको छ । प्रदेशमा मुख्यमन्त्री चेतनारायण आचार्य नेतृत्वको सरकार बनेकोे एक वर्षको उपलब्धिमा सो कुराको दाबी गरिएको छ । यो अवधिमा ३५ वटा पक्की पुल र १७ वटा झोलुङ्गे पुल बनेको दाबी गरिएको छ । यी पूर्वाधारबाट प्रदेशका करिब ३० लाख जनसङ्ख्यालाई प्रत्यक्ष लाभ पुगेको छ । त्यसै गरी १६ हजारभन्दा बढीले बर्सैभरि रोजगारी पाएको प्रगति विवरणमा उल्लेख गरिएको छ । मुख्यमन्त्री आचार्यले प्रदेश सडक सञ्जाल गुरुयोजना निर्माण गरी कार्यान्वयनमा ल्याइएको बताउनुभएको छ । जसमा १५ वटा लोकमार्ग र ५८२ वटा प्रादेशिक सडक समेटिएका छन् । प्रदेश सरकारले सडक पूर्वाधारलाई प्राथमिकतामा राखेको जनाएको छ ।प्रदेश सरकारको उपलब्धि विवरणमा रामपुर–कपुरकोट सडकलाई प्राथमिकतामा राखेर प्रदेश गौरवको आयोजनाका रूपमा कार्यान्वयनमा अघि बढाइएको उल्लेख छ । सडक स्तरोन्नति र संरचना निर्माणमा समेत सरकारले महत्वपूर्ण प्रगति हासिल गरेको छ ।लुम्बिनी प्रादेशिक अस्पताल बुटवललाई देशकै नमुना अस्पताल बनाउने लक्ष्यका साथ एक हजार दुई सय शय्याको अस्पताल निर्माण तीव्र गतिमा अघि बढिरहेको दाबी गरिएको छ । उक्त अस्पतालको हालसम्म २७ प्रतिशत भौतिक प्रगति हासिल भइसकेको छ भने अस्पताल पाँच वर्षभित्र पूर्ण रूपमा सञ्चालनमा ल्याउने योजना छ । करिब छ अर्ब १८ करोड रुपियाँ लागतमा २०८५ सालको पुससम्म निर्माण गर्ने लक्ष्यसहित काम अगाडि बढेको छ । मुख्यमन्त्री आचार्यले शिलान्यासपछि एक वर्षको अवधिमा भौतिक प्रगति २७ प्रतिशत पुगेको र यो उत्साहजनक रहेको बताउनुभएको छ । त्यसै गरी प्रदेश सरकारले प्राविधिक शिक्षालाई प्राथमिकता दिँदै बाँकेमा प्राविधिक विश्वविद्यालय स्थापना गरी सञ्चालनमा ल्याइएको बताउँदै प्रदेश सरकारको यो एक वर्षको महत्वपूर्ण कामका रूपमा रहेको दाबी गरेको छ ।लुम्बिनी प्रदेशलाई प्राविधिक शिक्षाको केन्द्र बनाउने उद्देश्यसहित लुम्बिनी प्राविधिक विश्वविद्यालय सञ्चालनमा ल्याइएको हो । त्यसै गरी प्रदेश सरकारले मुख्यमन्त्री ड्यासबोर्ड सफ्टवेयर प्रणाली निर्माण गरिसकेको छ भने प्रदेशका किसानको मोबाइल एप किसान एपमार्फत प्रमुख हाटबजारको दैनिक मूल्यसूची प्राप्त गर्न सक्ने गरी व्यवस्था मिलाएको छ ।",
      "link": "https://gorkhapatraonline.com/news/166406",
      "image": "https://gorkhapatraonline.com/storage/media/293495/conversions/sadak-123-original-thumb.jpg"
    },
    {
      "slug": "166384",
      "title": "सत्ताइस महिनामा पनि डिजाइन बनेन",
      "timestamp": 1754265600000,
      "source": "gp",
      "content": "नारायणी नदीमा निर्माण गर्ने भनिएको ‘सिग्नेचर ब्रिज’ को अहिलेसम्म डिजाइन नै तयार हुन सकेको छैन । चार वर्षमा निर्माण सम्पन्न गर्ने गरी ठेक्का पाएको तुँदी कन्स्ट्रक्सन प्रालिले दुई वर्ष तीन महिना पूरा हुँदासम्म डिजाइन तयार पार्न नसकेको हो । भारतीय विज्ञले डिजाइन तयार पारेर पुल महाशाखामा पेस गरेको थियो तर त्यो डिजाइनमा चित्त नबुझेपछि महाशाखाले अर्को डिजाइन पेस गर्न निर्माण कम्पनीलाई भनेको थियो । त्यसपछि चिनियाँ विज्ञको नेतृत्वमा डिजाइन पेस गर्न अध्ययन थालेकोमा विज्ञले अहिलेसम्म डिजाइन पेस गर्न सकेको छैन ।",
      "longContent": "चितवन समाचारदाताचितवन, साउन १९ गते । नारायणी नदीमा निर्माण गर्ने भनिएको ‘सिग्नेचर ब्रिज’ को अहिलेसम्म डिजाइन नै तयार हुन सकेको छैन । चार वर्षमा निर्माण सम्पन्न गर्ने गरी ठेक्का पाएको तुँदी कन्स्ट्रक्सन प्रालिले दुई वर्ष तीन महिना पूरा हुँदासम्म डिजाइन तयार पार्न नसकेको हो । भारतीय विज्ञले डिजाइन तयार पारेर पुल महाशाखामा पेस गरेको थियो तर त्यो डिजाइनमा चित्त नबुझेपछि महाशाखाले अर्को डिजाइन पेस गर्न निर्माण कम्पनीलाई भनेको थियो । त्यसपछि चिनियाँ विज्ञको नेतृत्वमा डिजाइन पेस गर्न अध्ययन थालेकोमा विज्ञले अहिलेसम्म डिजाइन पेस गर्न सकेको छैन ।विसं २०८० वैशाख दोस्रो साता ठेक्का पाएको तुँदी कन्स्ट्रक्सनले अहिलेसम्म पनि डिजाइनकै काम गरिरहेको छ । चार वर्षमा निर्माण सम्पन्न गर्ने गरी एक अर्ब ६८ करोड रुपियाँमा तुँदीसँग सम्झौता भएको थियो । दुई वर्ष तीन महिना बितिसक्दा पनि डिजाइन पेस गर्न नसक्दा पुल बन्ने विषयमै अन्योल भएको छ ।सम्झौतामा १२ महिनाभित्रै पुलको डिजाइन तयार गर्ने र ३६ महिनामा निर्माण गर्ने उल्लेख गरिएको थियो । पुल महाशाखा प्रमुख ललिजन खनालले भन्नुभयो, “चीनको विश्वविद्यालयका प्रोफेसरको नेतृत्वले अध्ययन गरेर सक्नुभएको छ, असार महिनामा नै डिजाइन पेस गर्ने तयारी थियो तर अहिलेसम्म पेस गर्नुभएको छैन । सम्झौतामा साउन महिनाभित्र पेस गर्न भनिएको थियो । अझै समय माग्नुभएको छ । भदौसम्ममा पेस गर्न अन्तिम समय दिएका छौँ । पेस गर्नुहुन्छ, भन्ने विश्वास लिएका छौँ ।” उहाँले भन्नुभयो, “भदौ महिनाभित्रमा पनि पेस गर्न सक्नुभएन भने हामी कारबाहीको प्रक्रिया अगाडि बढाउने छौँ ।”विसं २०८१ वैशाख ३१ गते तत्कालीन प्रधानमन्त्री पुष्पकमल दाहाल ‘प्रचण्ड’ ले सिग्नेचर पुलको शिलान्यास गर्नुभएको थियो । पुलको ठेक्का भने एक वर्षअघि नै लागेको थियो । सामान्य पुल नभएर आधुनिक सिग्नेचर पुल भएकाले केही समय लाग्ने पुल महाशाखा प्रमुख खनालले भन्नुभयो । “हामीले धेरै प्रयास गरिराखेका छौँ, छिटो निर्माणको प्रक्रियामा जानका लागि हाम्रो प्रयास रहेको छ,” उहाँले भन्नुभयो  । पुलको डिजाइन निर्माण कम्पनीले नै गर्ने भन्ने छ । नयाँ बन्ने सिग्नेचर पुल हाल नारायणीमा सञ्चालन भइरहेको ४२० मिटर लम्बाइकै हुने छ । पुलको चौडाइ फुटपाथबाहेक साढे सात मिटर र साढे तीन मिटरको हुने छ । बिचमा २१० मिटरको दुरीमा दुइटा मुख्य पिल्लर खडा गरेर आकर्षक सिग्नेचर डिजाइनमा पुल निर्माण गरिने सम्झौतामा उल्लेख छ ।",
      "link": "https://gorkhapatraonline.com/news/166384",
      "image": "https://gorkhapatraonline.com/storage/media/293473/conversions/Pul-banne-thau-original-thumb.jpg"
    },
    {
      "slug": "166364",
      "title": "निजामती सेवा विधेयक :  समिति सदस्यसँग सत्तारूढ दलको छलफल",
      "timestamp": 1754265600000,
      "source": "gp",
      "content": "सङ्घीय निजामती सेवा विधेयकको प्रतिवेदन लेखनमा भएको त्रुटि सम्बन्धमा छानबिन गर्न गठित विशेष समिति सदस्यसँग प्रमुख सत्तारूढ दुई दलले छलफल गरेका छन् । सत्ता साझेदार नेपाली कांग्रेस र नेकपा (एमाले) ले समितिमा प्रतिनिधित्व गर्ने आफ्ना सदस्यसँग छलफल गरेका हुन् । समिति सभापति जीवन परियार पनि उक्त छलफलमा सहभागी हुनुभएको थियो ।",
      "longContent": "गोरखापत्र समाचारदाताकाठमाडौँ, साउन १९ गते  ।  सङ्घीय निजामती सेवा विधेयकको प्रतिवेदन लेखनमा भएको त्रुटि सम्बन्धमा छानबिन गर्न गठित विशेष समिति सदस्यसँग प्रमुख सत्तारूढ दुई दलले छलफल गरेका छन् । सत्ता साझेदार नेपाली कांग्रेस र नेकपा (एमाले) ले समितिमा प्रतिनिधित्व गर्ने आफ्ना सदस्यसँग छलफल गरेका हुन् । समिति सभापति जीवन परियार पनि उक्त छलफलमा सहभागी हुनुभएको थियो । कांग्रेस प्रमुख सचेतक श्याम घिमिरे तथा एमाले मुख्य सचिव महेश बर्तौलाले सदस्यसँग छलफल गर्नुभएको हो । समितिमा सभापति परियारबाहेक कांग्रेसबाट सुशीला थिङ हुनुहुन्छ । साथै एमालेबाट ईश्वरी घर्तीमगर र नारायणप्रसाद आचार्य सदस्य हुनुहुन्छ । प्रतिवेदनलाई अन्तिम रूप दिनुअघि समिति सदस्यसँग संसदीय दलका पदाधिकारीले छलफल गर्नुभएको हो । एमाले मुख्य सचेतक बर्तौलाले समिति सभापतिसँग समितिले गरेको कामको विषयवस्तुभन्दा समयलगायतका विषयमा छलफल भएको बताउनुभयो । बर्तौलाले भन्नुभयो, “सभापतिले सकेसम्म थपेको समयमा प्रतिवेदन दिन जानकारी दिनुभयो । चाँडो टुङ्ग्याउन आग्रह भएको छ ।” समितिले कुलिङ पिरियडको प्रतिवेदन लेखनको विषयमा तादम्यता नमिल्नुलाई गम्भीर त्रुटि भएको निचोड निकालेको छ । उक्त प्रकरणमा जोडिएका पदाधिकारी कसलाई कारबाही हुने र कस्तो कारबाही हुने भन्नेमा समितिमा एकमत छैन । समितिभित्र विवाद बढिरहेका बेला सत्तापक्ष  दलका नेताले सदस्यहरूलाई भेटेका हुन् । कांग्रेस प्रमुख सचेतक घिमिरेले दलका प्रतिनिधिसँग छलफल गर्नु अन्यथा नभएको बताउनुभयो । छलफलपछि घिमिरेले भन्नुभयो, “दलकै प्रतिनिधि हो, दलसँगको परामर्श अन्यथा होइन ।”समितिले पाएका मुख्य चार कार्यादेशमध्ये पहिलो र चौथो बुँदामा शनिबार नै प्रतिवेदनको मसौदा गरिसकेको थियो । विधेयकको प्रतिवेदन लेखनमा नमिलेको तादम्यतालाई गम्भीर त्रुटि भएको समितिको निचोड छ । यस्तै आगामी दिनमा समितिहरूमा विधेयक छलफलका क्रममा हुने छलफल, निर्णय प्रक्रिया र प्रतिवेदन लेखनबारे पनि समितिले सुझाव खण्ड तयार पारिसकेको छ । मुख्य कार्यादेशमध्येको प्रतिवेदनको तादम्यता नमिल्ने गरी भएको लेखनमा संलग्न व्यकित को को र के कारबाही भन्ने विषयमा समितिमा एकमत छैन । समिति सभापति र सचिवकै विषयमा दलीय मतभिन्नता भएपछि समिति निचोडमा पुगेको छैन । २१ दिनको समय पाएर गठित समितिको एक साताको थप समय पनि आइतबार सकिएको छ । सोमबारसम्म प्रतिवेदन संसद्मा पेसको तयारी गरिरहेको समिति आइतबार राति अबेरसम्म बसेर छलफल गरे पनि निष्कर्षमा पुग्न नसकेपछि सोमबार बिहान पुनः छलफल गर्ने गरी बैठक स्थगित भएको छ । दुई विषयमा सहमति भए सर्वसम्मत नभए फरक मतका आधारमा निचोडमा पुग्ने समितिको तयारी छ । प्रमाणित गर्न अस्वीकारयसैबिच समितिमा सोधपुछका क्रममा व्यक्त गरेको धारणा प्रमाणित गरिदिन उच्च प्रशासकले अस्वीकार गरेका छन् । समितिमा राखेको धारणा जस्ताको तस्तै उतारेपछि प्रमाणित गरिदिन समितिले सम्बन्धित पदाधिकारीलाई बोलाएको थियो तर प्रमाणीकरणका लागि उपस्थित हुन नसक्ने जवाफ समितिमा प्रशासकले पठाएका हुन् । समितिले मुख्यसचिव एकनारायण अर्याल, संसद्का महासचिव पद्मप्रसाद पाण्डे, प्रधानमन्त्री कार्यालयका कानुन सचिव फणिन्द्र गौतम, सङ्घीय मामिला तथा सामान्य प्रशासन मन्त्रालयका सचिव रविलाल पन्थलगायतसँग सोधपुछ गरेको थियो । समिति बयान लिने अख्तियारप्राप्त निकाय नभएकाले प्रमाणीकरणमा उपस्थित नहुने जवाफ आफूहरूले पाएको समितिका एक सदस्यले बताउनुभयो ।",
      "link": "https://gorkhapatraonline.com/news/166364",
      "image": "https://gorkhapatraonline.com/storage/media/293451/conversions/nijamati-bidheyak-original-thumb.jpg"
    },
    {
      "slug": "166362",
      "title": "भूपरिवेष्ठित विकासशील मुलुकको सम्मेलन, क्षेत्रीय साझेदारीको अपेक्षा",
      "timestamp": 1754265600000,
      "source": "gp",
      "content": "भूपरिवेष्ठित विकासशील मुलुकको विद्यमान चुनौतीलाई चिर्दै समृद्ध भविष्य बनाउने उद्देश्यसहित भूपरिवेष्ठित विकासशील मुलुकको तेस्रो संयुक्त राष्ट्रसङ्घीय सम्मेलन तुर्कमेनिस्तानको अवाजामा मङ्गलबारदेखि सुरु हुँदै छ । वैश्विक र क्षेत्रीय साझेदारीको खोजी गर्दै सम्मेलनले ३२ मुलुकका ५७ करोड जनताको जीवनमा रूपान्तरणकारी परिवर्तन ल्याउन पहल गर्ने संयुक्त राष्ट्रसङ्घले जनाएको छ । कसैलाई पछाडि नपार्ने सङ्घका साझा प्रतिबद्धतालाई पूरा गर्न सम्मेलन कोसेढुङ्गा साबित हुने विश्वास गरिएको छ ।",
      "longContent": "काठमाडौँ, साउन १९ गते । भूपरिवेष्ठित विकासशील मुलुकको विद्यमान चुनौतीलाई चिर्दै समृद्ध भविष्य बनाउने उद्देश्यसहित भूपरिवेष्ठित विकासशील मुलुकको तेस्रो संयुक्त राष्ट्रसङ्घीय सम्मेलन तुर्कमेनिस्तानको अवाजामा मङ्गलबारदेखि सुरु हुँदै छ । वैश्विक र क्षेत्रीय साझेदारीको खोजी गर्दै सम्मेलनले ३२ मुलुकका ५७ करोड जनताको जीवनमा रूपान्तरणकारी परिवर्तन ल्याउन पहल गर्ने संयुक्त राष्ट्रसङ्घले जनाएको छ । कसैलाई पछाडि नपार्ने सङ्घका साझा प्रतिबद्धतालाई पूरा गर्न सम्मेलन कोसेढुङ्गा साबित हुने विश्वास गरिएको छ ।  नवीन उत्प्रेरणामार्फत रणनीतिक साझेदारीसहितको लगानी भूपरिवेष्ठित विकासशील मुलुकमा पु¥याउनका लागि सम्मेलन महत्वपूर्ण हुने उच्च जोखिममा रहेका देशका लागि संयुक्त राष्ट्रसङ्घका उच्च प्रतिनिधि रबाब फातिमाले औँल्याउनुभएको छ । उहाँका अनुसार सम्मेलनले ती देशमा विद्यमान विकासका चुनौतीलाई सम्बोधन गर्न र ती मुलुकको पूर्ण क्षमतालाई उजागर गर्न सम्मेलन मार्गदर्शक हुने छ । राष्ट्रसङ्घका अनुसार नेपाल जस्तो भूपरिवेष्ठित विकासोन्मुख मुलुकको समुद्रसम्म प्रत्यक्ष क्षेत्रीय पहुँच नहुँदा अन्तर्राष्ट्रिय व्यापार, सम्पर्क सञ्जाल र आर्थिक विकाससँग सङ्घर्ष गर्नु परिरहेको अवस्था छ । विश्वव्यापी बजारबाट पर रहेको, पर्याप्त यातायात र पूर्वाधार विकास नभएका भूपरिवेष्ठित विकासशील मुलुकका लागि दिगो विकास लक्ष्य प्राप्त गर्न फलामको चिउरा चपाउनु सरहको अवस्थालाई अन्त्य गर्न पनि यो सम्मेलन पथप्रदर्शक बन्ने जनाइएको छ । अति कम विकसित मुलुकको घेराबाट सन् २०२६ मा विकासशील मुलुकमा स्तरोन्नति हुन लागेको नेपालका लागि अबका चुनौती र अवसरको खोजी गर्ने सवालमा सम्मेलन पथप्रदर्शक बन्ने अपेक्षा गरिएको छ । सम्मेलनको मर्म अनुसार नेपालले आफ्नो तयारी गरेको परराष्ट्र मन्त्रालयका शिष्टाचार महापाल कुमारराज खरेलले जानकारी दिनुभयो ।सरकारका विभिन्न मन्त्रालय, राष्ट्रिय योजना आयोगलगायतले सम्मेलनका लागि आवश्यक तयारी र योजनासहितको सुझाव यसअघि नै मन्त्रालयमा पठाइसकेका छन् ।  सम्मेलनमा पाँच वटा फरक अन्तर्क्रियात्मक सत्र सञ्चालन हुने जनाइएको छ । उद्घाटनपछिका विविध सत्रमा ‘भूपरिवेष्ठित विकासशील देशहरूमा समृद्धिका आधारका रूपमा संरचनात्मक रूपान्तरण, विविधीकरण,  विज्ञान, प्रविधि र नवप्रवर्तन’ शीर्षकमा बहस हुने छ । उद्घाटन सत्रको भोलिपल्ट ‘भूपरिवेष्ठित विकासशील देशहरूका लागि व्यापार, व्यापार सहजीकरण र क्षेत्रीय एकीकरणको रूपान्तरणकारी सम्भावनाको सदुपयोग शीर्षकमा गोलमेच सम्मेलनको आयोजना हुने तय भएको छ । सोही दिनको अर्को सत्रमा ‘भूपरिवेष्ठित विकासशील देशहरूमा जलवायु परिवर्तनको जोखिमलाई सम्बोधन गर्ने, अनुकूलन क्षमता वृद्धि गर्दै पुनरुत्थानलाई  सुदृढ पार्ने र भूपरिवेष्ठित विकासशील देशहरूमा जलवायु परिवर्तन र प्रकोपहरूको जोखिम सम्बोधन’ शीर्षकमा पनि बहस हुने छ । तेस्रो दिन ‘भूपरिवेष्ठित विकासशील देशका लागि दिगो पूर्वाधार निर्माण, कनेक्टिभिटी सुदृढीकरण र निर्बाध पारवहन प्रणालीको प्रवर्धन’ शीर्षकमा छलफल हुने कार्यसूची छ ।त्यस्तै सोही दिन ‘भूपरिवेष्ठित विकासशील देशहरूमा दिगो विकासका लागि स्रोतहरूको प्रावधान, परिचालन र विश्वव्यापी साझेदारीमा सुदृढीकरण शीर्षकमा विकासशील मुलुकले आफ्ना धारणा आदानप्रदान गर्ने छन् । प्रत्येक सत्रको बहसका क्रममा २५ देशका विकास साझेदार निकायका आठ जना थप विज्ञले बहस गर्ने छन् । यसअघि सन् २०१४ मा भएको दोस्रो सम्मेलनका निर्णय तथा त्यसपछिको अवस्थाका बारेमा तेस्रो सम्मेलनले समीक्षा गर्ने छ ।",
      "link": "https://gorkhapatraonline.com/news/166362",
      "image": "https://gorkhapatraonline.com/storage/media/293449/conversions/PM_-(2)-original-thumb.jpg"
    },
    {
      "slug": "166361",
      "title": "बिपी राजमार्ग  : ढुङ्गा उत्खनन नरोकिए खतरा",
      "timestamp": 1754265600000,
      "source": "gp",
      "content": "राजधानीलाई बनेपा सिन्धुली हुँदै पूर्वी नेपालसँग जोड्ने बिपी राजमार्ग पुनर्निर्माणको प्रक्रियामा अगाडि बढेको छ । जापान सरकारबाट प्राप्त हुने २.६१ अर्ब रुपियाँको अनुदान र नेपाल सरकारको आठ अर्ब रुपियाँको लगानीमा पुनर्निर्माण हुने उक्त सडकको स्थायित्वका बारेमा भने विज्ञले चिन्ता व्यक्त गरेका छन् ।",
      "longContent": "काठमाडौँ, साउन १९ गते । राजधानीलाई बनेपा सिन्धुली हुँदै पूर्वी नेपालसँग जोड्ने बिपी राजमार्ग पुनर्निर्माणको प्रक्रियामा अगाडि बढेको छ । जापान सरकारबाट प्राप्त हुने २.६१ अर्ब रुपियाँको अनुदान र नेपाल सरकारको आठ अर्ब रुपियाँको लगानीमा पुनर्निर्माण हुने उक्त सडकको स्थायित्वका बारेमा भने विज्ञले चिन्ता व्यक्त गरेका छन् । जापान सरकारले बनाइदिएको बिपी राजमार्ग सबैभन्दा दिगो राजमार्गका रूपमा परिचित थियो । क्रसर व्यवसायीले रोसीखोला क्षेत्रमा उत्खनन गरेर ढुङ्गाजन्य उद्योग सञ्चालन गरेपछि खोलाको सतह नै माथि उठ्न थाल्यो, जसको परिणाम गत वर्ष असोजमा आएको बाढीले सडक नै कहाँ थियो भनेर थाहै नपाउने गरी बगायो । खोलाको सतह माथि उठेकै कारण सानो पानी पर्दा पनि अहिले रोसीखोला राजमार्गको माथि भएर बग्ने अवस्था छ । अहिले पनि रोसीखोला क्षेत्रमा ११ वटा ढुङ्गाखानी र ११ वटा क्रसर उद्योग सञ्चालनमा छन् ।क्रसर उद्योग र ढुङ्गाखानीलाई अहिलेकै अवस्थामा सञ्चालन हुन दिने हो भने खोलाको सतह अझ माथि उठ्ने र ठुलो लगानीमा पुनर्निर्माण हुने राजमार्ग पुनः उच्च जोखिममा पर्नुका साथै यसको औचित्य नै नहुने भनेर विज्ञले सचेत गराएका छन् । खोलाको सतह बढेकै कारण गत वर्षको भन्दा कम पानी परेको अवस्थामा पनि बिपी राजमार्ग सहजै बग्न सक्ने उहाँहरूको दाबी छ । ‘रोग लाग्नुभन्दा रोगको बाटो छेक्नु जाती’ भने झैँ क्रसर उद्योग र ढुङ्गाखानीको व्यवस्थापन गरेर मात्र राजमार्ग पुनर्निर्माण गर्न उहाँहरूको सुझाव छ ।भूप्रविधिविज्ञ डा. मन्दीप सुवेदी रोसीखोला क्षेत्रमा सञ्चालित ढुङ्गाखानी र क्रसर उद्योगलाई व्यवस्थापन गरेर बिपी राजमार्गको पुनर्निर्माण गर्न सुझाव दिनुहुन्छ । इन्जिनियरिङ विधि अनुसार व्यवस्थित तरिकाले खानी र क्रसर सञ्चालन गर्नुपर्ने सुझाव दिँदै उहाँले इन्जिनियरिङ अध्ययन र अनुसन्धान गरेर मात्र खानी खन्न र ढुङ्गा, गिट्टी वा बालुवा निकाल्नुपर्ने बताउनुभयो । खानी खनेर खोलानालाभन्दा कतिको दुरीमा राख्ने, ढुङ्गा बालुवाको गेग्य्रान नबग्ने गरी कसरी बनाउनेलगायतका विषयमा ध्यान दिनुपर्ने उहाँको भनाइ छ ।खानी र क्रसर उद्योग सञ्चालन गरेको ठाउँमा बायो इन्जिनियरिङका आधारमा रुखबिरुवा लगाउनुपर्ने, रिटेनिङ पर्खाल लगाउनुपर्ने भए पनि नेपालका सन्दर्भमा त्यस्तो नगरिएको पाइएको उहाँको भनाइ छ । भूप्रविधिविज्ञ सुवेदीका अनुसार सफा पानीभन्दा ढुङ्गा, बालुवा र माटोलगायतका गेग्य्रानसहित आउने बाढीको भार सामान्य पाँचदेखि १५ गुणासम्म बढी हुन्छ । त्यसैले यस प्रकारका बाढीले सडक, पुललगायतका भौतिक संरचनामा ठुलो क्षति पु¥याउने अनुसन्धानले देखाएको छ । अबका दिनमा रोसीखोलामा बग्ने पानी र आउने बाढीपहिरोको भार सामान्यभन्दा कैयौँ गुणा बढी हुने भएकाले यसले राजमार्ग वा सो क्षेत्रमा निर्माण हुने भौतिक संरचनामा ठुलो क्षति पु¥याउँछ । यस्तो अवस्थामा पानीको मात्रा कम भए पनि त्यसको भार अत्यधिक हुने भएकाले कम पानीले पनि ठुलो क्षति पुग्न सक्छ । वरिष्ठ भूगर्भविद् शिवप्रसाद बाँस्कोटाले रोसीखोला क्षेत्रमा खानी र क्रिसर उद्योगबाट निस्कने गेग्य्रानहरूको उचित व्यवस्थापन हुन नसकेको र गेग्य्रान खोलामा जाने भएकाले सो क्षेत्रमा खोलाको सतह बढ्दै गएको बताउनुभयो । ढुङ्गाखानी र क्रसर उद्योगबाट उत्सर्जन हुने गेग्य्रानहरूको विसर्जन रोसीखोलामा नै हुँदै आएकाले खोलाको सतह बढ्दै गएको बताउँदै उहाँले खानी र क्रसर उद्योगबाट उत्पन्न हुने यस प्रकारका समस्याको उचित व्यवस्थापन गरे मात्र बिपी राजमार्ग पुनर्निर्माणको औचित्य हुन सक्ने स्पष्ट पार्नुभयो । राजमार्ग निर्माणसँगै खानी र क्रसर उद्योग सञ्चालन गर्ने वा नगर्ने विषयमा स्पष्ट हुनुपर्ने उल्लेख गर्दै उहाँले यस प्रकारका उद्योग, व्यवसायहरू नियम अनुसार सञ्चालन हुनुपर्ने, उत्सर्जन भएका गेग्य्रानको सुरक्षित विसर्जन गर्नुपर्ने बताउनुभयो । सडक विभागका उपमहानिर्देशक अर्जुन अर्याल गत वर्षको बाढीपहिरोले पु¥याएको क्षतिको अध्ययन गरी सोका आधार डिजाइन गरेर बिपी राजमार्गको पुनर्निर्माण गरिने भएकाले अब निर्माण हुने संरचनामा विगतको जस्तै क्षति पुग्न नसक्ने दाबी गर्नुहुन्छ । गत वर्षको बाढीले राजमार्गको माथिभन्दा पनि भित्तालाई कटान गरेको बताउँदै उहाँले खोला राजमार्गको माथिबाट बगेको ठाउँमा विशेष उच्च पुल (भायडक प्रविधि) को डिजाइन गरेर राजमार्ग निर्माण गरिने उल्लेख गर्नुभयो ।ठेक्का सम्झौतासडक विभागका अनुसार गत वर्ष बाढीले क्षतिग्रस्त बनाएको भकुन्डेबेँसीदेखि नेपालथोकसम्मको ३० किलोमिटर सडकलाई चार खण्डमा विभाजन गरी पुनर्निर्माण गर्न लागिएको हो । यसमध्ये २५ किलोमिटरको निर्माणका लागि तीन प्याकेजमा ठेक्का सम्झौता भइसकेको छ । भकुन्डेबेँसीदेखि चार सयबेँसीसम्मको निर्माणका लागि एक अर्ब १४ करोड रुपियाँको लागतमा ठेक्का लागिसकेको छ । यस खण्डको दुरी ११ किलोमिटर छ । त्यसै गरी चार सयबेँसीदेखि डालाबेँसीसम्मको निर्माणका लागि एक अर्ब ४२ करोड रुपियाँमा ठेक्का सम्झौता भएको हो । यस खण्डको लम्बाइ ८.५ किलोमिटर छ । त्यसै गरी सिन्धुलीतर्फको बर्खेखोला–नेपालथोक खण्डको निर्माणका लागि ६१ करोड १४ लाख रुपियाँमा ठेक्का सम्झौता भइसकेको छ । यस खण्डको लम्बाइ चार किलोमिटर छ । निर्माणका लागि सम्झौता हुन बाँकी रहेकामध्ये पिप्लेदेखि बर्खेखोलासम्म ३.२ किलोमिटर राजमार्ग खण्डको निर्माण जापान अन्तर्राष्ट्रिय सहयोग नियोग (जाइका) को अनुदान सहयोगमा हुन लागेको हो । यसै खण्डको निर्माणका लागि जापानले अनुदान सहयोग दिएको हो ।",
      "link": "https://gorkhapatraonline.com/news/166361",
      "image": "https://gorkhapatraonline.com/storage/media/293448/conversions/bp-original-thumb.jpg"
    },
    {
      "slug": "166360",
      "title": "माओवादी विभाजन गर्न षड्यन्त्र भएको दाबी",
      "timestamp": 1754265600000,
      "source": "gp",
      "content": "नेपाल कम्युनिस्ट पार्टी (माओवादी केन्द्र) का अध्यक्ष एवं पूर्वप्रधानमन्त्री पुष्पकमल दाहाल ‘प्रचण्ड’ ले क्रान्तिकारी कम्युनिस्ट पार्टीबिच एकता गरी नयाँ सङ्कल्प गर्न आवश्यक रहेको बताउनुभएको छ ।  आइतबार केन्द्रीय कार्यालय पेरिसडाँडामा आयोजित २३ औँ बोत्ले स्मृति दिवस कार्यक्रममा बोल्दै उहाँले माओवादी पार्टीलाई विभाजन गर्न षड्यन्त्र भइरहेको चर्चा गर्नुभयो । पार्टी विभाजन गर्न खोज्ने प्रतिक्रियावादीसँग अन्तिम लडाइँ लड्न बाँकी नै रहेकाले क्रान्तिकारी कम्युनिस्ट पार्टीबिच एकता आवश्यक रहेको उहाँको भनाइ छ ।",
      "longContent": "गोरखापत्र समाचारदाताकाठमाडौँ, साउन १९ गते । नेपाल कम्युनिस्ट पार्टी (माओवादी केन्द्र) का अध्यक्ष एवं पूर्वप्रधानमन्त्री पुष्पकमल दाहाल ‘प्रचण्ड’ ले क्रान्तिकारी कम्युनिस्ट पार्टीबिच एकता गरी नयाँ सङ्कल्प गर्न आवश्यक रहेको बताउनुभएको छ ।  आइतबार केन्द्रीय कार्यालय पेरिसडाँडामा आयोजित २३ औँ बोत्ले स्मृति दिवस कार्यक्रममा बोल्दै उहाँले माओवादी पार्टीलाई विभाजन गर्न षड्यन्त्र भइरहेको चर्चा गर्नुभयो । पार्टी विभाजन गर्न खोज्ने प्रतिक्रियावादीसँग अन्तिम लडाइँ लड्न बाँकी नै रहेकाले क्रान्तिकारी कम्युनिस्ट पार्टीबिच एकता आवश्यक रहेको उहाँको भनाइ छ । अध्यक्ष प्रचण्डले भन्नुभयो, “प्रतिक्रियावादीहरूले हाम्रो पार्टीलाई विभाजन गर्न अनेक षड्यन्त्र गर्ने, जालझेल र लगानी गर्दै आएका छन् । हामी शान्ति सम्झौतामा आयौँ, त्यतिबेलादेखि नै षड्यन्त्र, छलछाम जारी नै छ । उहाँले भन्नुभयो, “जनतामा भ्रम छर्ने, क्रान्तिकारीलाई घेरा हाल्ने कसरत गरिरहेका छन् ।” २०५९ साउन १८ गते दोलखाको शैलुङस्थित बोत्लेमा तत्कालीन शाही सुरक्षाकर्मीले १५ जना माओवादी कार्यकर्ताको हत्या गरेको स्मरणस्वरूप स्मृति दिवस कार्यक्रम सम्पन्न भएको छ । गल्ती गर्नेले आत्मालोचना गर्नुपर्नेयसैबिच नेपाल कम्युनिस्ट पार्टी (माओवादी केन्द्र) का अध्यक्ष पुष्पकमल दाहाल ‘प्रचण्ड’ ले पार्टीमा जसले गल्ती ग¥यो, उसैले आत्मालोचना गर्नुपर्ने बताउनुभएको छ । आइतबार स्थायी समिति बैठक सकिएपछि पार्टी कार्यालय पेरिसडाँडामा सङ्क्षिप्त प्रतिक्रिया दिँदै उहाँले गल्ती गरेकाले आत्माआलोचना गर्नुपर्ने बताउनुभएको हो ।बैठकको सुरुको दिन शुक्रबार एजेन्डा प्रस्तुत गर्ने क्रिममा उहाँले पार्टीभित्रको आन्तरिक विवादलाई बाहिर लगेर पार्टीविरोधी तत्वलाई फाइदा पु¥याएको भन्दै आत्मालोचना गर्न सचेत गराउनुभएको थियो । आइतबारको बैठकमा उपाध्यक्ष अग्निप्रसाद सापकोटा, पम्फा भुसाल, नन्दकिशार पुन, उपमहासचिव शक्ति बस्नेत, हरिबोल गजुरेल, गिरिराजमणि पोखरेल, सचिव चक्रपाणि खनाल, डिलाराम आचार्य, हितमान शाक्यलगायत १९ जनाले अध्यक्षको प्रस्तावमाथि सुझाव राख्नुभएको छ ।  सोमबार ११ बजे सुरु हुने बैठकमा महासचिव देवप्रसाद गुरुङ, वरिष्ठ उपाध्यक्ष नारायणकाजी श्रेष्ठ बोलेपछि अध्यक्ष प्रचण्डले जवाफ दिएर बैठक समापन हुने प्रवक्ता सापकोटाले जानकारी दिनुभयो ।",
      "link": "https://gorkhapatraonline.com/news/166360",
      "image": "https://gorkhapatraonline.com/storage/media/293447/conversions/21122-original-thumb.jpg"
    },
    {
      "slug": "166358",
      "title": "राहदानी छपाइबाट करिब डेढ अर्ब बचत",
      "timestamp": 1754265600000,
      "source": "gp",
      "content": "राहदानी विभागले दुई वटा फरक प्याकेजमार्फत नयाँ राहदानी छाप्ने भएको छ । विभागले ६४ लाख नयाँ राहदानी छपाइका लागि दुई नयाँ कम्पनीलाई प्याकेज १ र प्याकेज २ अन्तर्गत छनोट गरी राहदानी छपाइको प्रक्रिया अघि बढाएको हो ।",
      "longContent": "गोरखापत्र समाचारदाताकाठमाडौँ, साउन १९ गते । राहदानी विभागले दुई वटा फरक प्याकेजमार्फत नयाँ राहदानी छाप्ने भएको छ । विभागले ६४ लाख नयाँ राहदानी छपाइका लागि दुई नयाँ कम्पनीलाई प्याकेज १ र प्याकेज २ अन्तर्गत छनोट गरी राहदानी छपाइको प्रक्रिया अघि बढाएको हो ।हाल खरिद भइरहेको प्रति राहदानी अमेरिकी डलर १०.१३ भन्दा आगामी खरिदबाट प्रतिराहदानी १.५२ सस्तो पर्ने र यो हिसाबले ६४ लाख राहदानी खरिद गर्दा महँगी हिसाब नगर्दा करिब एक अर्ब ३५ करोड बचत हुने भएको छ । प्याकेज १ अन्तर्गत प्रिइनरोलमेन्ट, इनरोलमेन्ट डाटा म्यानेजमेन्ट र डेलिभरी सिस्टमको ठेक्का जर्मन कम्पनी म्युहलबाउर आइडी सर्भिसलाई एक अर्ब ५५ करोडमा ठेक्का दिइएको छ । प्याकेज २ को ठेक्का पनि जर्मनीकै भेरिडास कम्पनीलाई छ अर्ब ११ करोडमा प्रदान गरिएको छ । दुई कम्पनीसँग छुट्टाछुट्टै सम्झौताको तयारी भएकोमा प्याकेज २ को भेरिडाससँग गत सोमबार हस्ताक्षर भएको विभागले जनाएको छ ।  प्याकेज १ को कम्पनीसँग एक/दुई दिनभित्र सम्झौताको तयारी भएको छ । विभागका महानिर्देशक तीर्थ अर्यालले नयाँ छपाइका लागि दुई कम्पनी प्रतिस्पर्धात्मक टेन्डरमार्फत छनोट भएको जानकारी दिनुभयो । जर्मनीकै दुई वटा कम्पनी छनोट हुँदा हाल काम गरिरहेको कम्पनीले नपाएपछि पुनरवलोकनसँगै विवाद भएको थियो ।सन् २०२० मा २० लाख विद्युतीय राहदानी छपाइका लागि छनोट भएको आइडिमियाले पटक पटक म्याद थप गरेर ७० लाखभन्दा बढी राहदानी छापिसकेको छ । थोरै मात्र राहदानी मौज्दात रहेकाले नयाँ राहदानी छपाइ छिटै सुरु गर्नुपर्ने दबाब छ । २०८१ को फागुन ९ गते दुबै बोलपत्र खोलिएको थियो । चार वटा कम्पनीले बोलपत्र पेस गरेका थिए ।केही कम्पनीले पुनरावेदनका लागि निवेदन दिए पनि पुनरावेदन समितिले पनि विभागले गरेको निर्णयलाई सदर गरेपछि थप प्रक्रिया अघि बढेको हो । उहाँले भन्नुभयो, “सोही अनुसार खरिद प्रक्रियासम्बन्धी सम्झौता गर्नका लागि अगाडि बढेका छौँ, अबको डेढ हप्ताभित्र नयाँ राहदानी छपाइसम्बन्धी दुवै सम्झौताको कार्यान्वयन सुरु हुने छ । सर्त अनुसार सम्झौता गरेको २१० दिनभित्रमा छनोट भएका कम्पनीले राहदानी छपाइ गरेर विभागलाई दिनुपर्ने हुन्छ ।”यसरी छापिने छ नयाँ राहदानीछनोट भएका कम्पनीले नेपालको आवश्यकता अनुसार प्रतिदिन छ घण्टामा छ हजार प्रति राहदानी छपाइ गर्नुपर्ने छ । महानिर्देशक अर्यालले भन्नुभयो, “त्यसरी छाप्दै गर्दा ९९.७ प्रतिशत उपलब्धताको बेन्चमार्क तोकेका छौँ, छनोट भएका कम्पनीले त्यो माग पूरा गर्छौं भन्ने प्रतिबद्धता दिएका छन् ।”दुई वटा मेसिनले छपाइ गर्ने छ । कुनै समस्या आइपरे अर्को मेसिन थाती रहने सर्तमा कम्पनीले स्वीकृति जनाएका छन् । एउटा मेसिनले घण्टाको पाँच सयका दरले छ घण्टामा तीन हजार र दुई वटा मेसिनले गर्दा दैनिक छ हजार राहदानी छपाइ हुने अनुमान गरिएको छ । उहाँले भन्नुभयो, “पहिलाको तुलनामा राहदानी छपाइ एक अर्बभन्दा पनि कम पर्ने देखिन्छ ।” विभागका अनुसार सम्झौता बमोजिम पहिलो प्याकेजका लागि प्रतिराहदानी १.७४ अमेरिकी डलर तथा दोस्रो प्याकेजका लागि प्रति राहदानी ६.८७ पर्ने छ ।सर्भरको अन्योल छैनआधुनिक ब्लेड सर्भर नराखेर ¥याक सर्भरका लागि अनुमति दिइएको भन्ने विवाद उठेको छ । विभागका सूचना प्रविधि निर्देशक सुनीलकुमार केसीले ब्लेड र ¥याक सर्भर भन्नाले त्यसको बनावटका हिसाबले फरक भए पनि काम सोही गर्ने भएकाले तात्त्विक फरक नभएको औँल्याउनुभयो । महानिर्देशक अर्यालले ब्लेड सर्भरमा च्यासिस बिग्रिए अर्को फेरेर राख्न मिल्ने तर त्यही ब्रान्डको चाहिने बताउनुभयो ।",
      "link": "https://gorkhapatraonline.com/news/166358",
      "image": "https://gorkhapatraonline.com/storage/media/293445/conversions/passport-original-thumb.jpg"
    },
    {
      "slug": "166357",
      "title": "रात्रिकालीन व्यवसायमा बेथिति",
      "timestamp": 1754265600000,
      "source": "gp",
      "content": "नेपाल भ्रमणमा आउने पर्यटक काठमाडौँ उत्रिएको दिन र फर्किने दिन उपत्यकाको प्राचीन मौलिक कला र सांस्कृतिक सम्पदा हेरेर बिताउँछन् । फर्किनुअघि उनीहरू एक रात ठमेल, दरबारमार्गसहित काठमाडौँका रात्रि मनोरञ्जन ‘स्पट’ मा रमाइलो गर्छन् ।",
      "longContent": "काठमाडौँ, साउन १९ गते । नेपाल भ्रमणमा आउने पर्यटक काठमाडौँ उत्रिएको दिन र फर्किने दिन उपत्यकाको प्राचीन मौलिक कला र सांस्कृतिक सम्पदा हेरेर बिताउँछन् । फर्किनुअघि उनीहरू एक रात ठमेल, दरबारमार्गसहित काठमाडौँका रात्रि मनोरञ्जन ‘स्पट’ मा रमाइलो गर्छन् । बाह्य पर्यटक र आन्तरिक ग्राहकको भिड लाग्ने ठमेल, दरबारमार्ग, चाबहिलसहितका क्षेत्रमा दिनदिनै हुने झगडा र तनावपूर्ण घटनाले उपत्यकाको रात्रि मनोरञ्जन व्यवसाय बदनाम छ । यति मात्रै होइन, चौबिसै घण्टा खुला रहने ठमेल क्षेत्रमा हरेक दिनजसो क्लब, बार, दोहोरीसाँझ र होटेलमा हुने झैझगडाका कारण नेपालबारे गलत सन्देश पनि प्रवाहित भइरहेको छ । अन्तर्राष्ट्रियस्तरमै परिचित एवं पर्यटकको आकर्षक गन्तव्य  भए पनि सरोकारवालाको लापर्बाहीपूर्ण र अराजक व्यवहारका कारण सुरक्षा निकायको टोलीकै अगाडि ग्राहक कुटिन्छन् । ग्राहकले बिल बढी भएको र छुटको विषय उठाउँदा क्लब र दोहोरीका ‘बाउन्सर’ बाट कुटपिट र दुव्र्यवहार हुन्छ । लछारपछार पार्दै ग्राहक बाहिर निकालिन्छन् । गस्तीको सुरक्षा टोली उल्टै ग्राहकलाई ‘मातेर हल्ला नगरी जाओ’ भन्दै थर्काउँछन् । ठमेल, दरबारमार्गदेखि चाबहिलसम्म पुग्दा यस्ता घटना सामान्य जस्तै लाग्छन् ।ठमेल पर्यटन विकास परिषद्का पूर्वअध्यक्ष भविश्वर शर्माले रात्रिकालीन मनोरञ्जन व्यवसायमा विकृति बढेको स्वीकार गर्नुभयो । उहाँका अनुसार व्यवसायीको मनोमानी र लापर्बाही, ग्राहकमाथि दुव्र्यवहार र सुरक्षाकर्मीबाट पनि कमजोरी भएकै छन् । उहाँले भन्नुभयो, “व्यवसायीले कमजोरी स्विकार्नु पर्छ । पछिल्ला दिनमा रात्रि व्यवसाय असुरक्षित र अमर्यादित भएको साँचो हो । यस विषयमा समीक्षा हुनु पर्छ ।”आचारसंहिता कार्यान्वयन भएन जिल्ला प्रशासन कार्यालय काठमाडौँले जारी गरेको ‘पूर्ण समय व्यवसाय सञ्चालनसम्बन्धी आचारसंहिता एवं सुरक्षा व्यवस्थापन मापदण्ड २०८०’ मा सार्वजनिक सदाचार र नैतिकताको आधारभूत मूल्यमान्यताको प्रतिकूल नहुने गरी, उपभोक्तालाई भेदभाव नगरी र उपभोक्ताले देख्ने गरी वस्तु तथा सेवाको प्रकृति र तिर्नुपर्ने मूल्यको सूची राखेर व्यवसाय सञ्चालन गर्नुपर्ने भनिएको छ । त्यसै गरी उपभोक्तालाई बिल वा रसिद उपलब्ध गराउनुपर्ने, अनावश्यक रूपमा दबाब दिने, इच्छाविपरीत वस्तु तथा सेवा खरिद गर्न दबाब दिने, व्यावसायिक लाभका लागि कमिसन दिन उत्प्रेरित गर्न नपाइने भनिएको छ । परिषद्का पूर्वअध्यक्ष शर्माले ग्राहकले आफूलाई नियन्त्रण गर्न नसकेमा सुरक्षा प्रदान गर्ने र सुरक्षित रूपमा घर पठाउने दायित्व पनि व्यवसायीको हुने बताउनुभयो । उहाँले भन्नुभयो, “विवाद भए कानुन अनुसार गर्ने हो । बाउन्सर लगाएर आक्रमण गर्ने होइन । ग्राहकमाथि जाइलाग्ने घटना बढ्नुले राम्रो सन्देश गएको छैन ।”अनुगमन र कारबाही हुन्छ : प्रशासन रात्रि मनोरञ्जन व्यवसायमा देखिएका विकृतिलाई प्रशासनले निगरानी गरिरहेको छ । काठमाडौँका प्रमुख जिल्ला अधिकारी ऋषिराम तिवारीका अनुसार सुरक्षा र प्रशासनसँगै स्थानीय तहको पनि व्यवस्थापकीय जिम्मेवारी हुन्छ । उहाँले भन्नुभयो, “प्रहरी प्रशासनले सक्रिय रूपमा काम गरिरहेको छ । आपराधिक घटना भएमा कानुन अनुसार कारबाही गरिएको छ । अनुगमन तथा सरोकारवाला निकायसँग समन्वय र परामर्श गरेर व्यवसाय र व्यवसायीलाई जिम्मेवार बनाइने छ ।”काठमाडौँ उपत्यका प्रहरी कार्यालयका प्रवक्ता प्रहरी वरिष्ठ उपरीक्षक शेखर खनालले बाटो अवरोध गरेर सेलिब्रेसन गर्ने, गलत ढङ्गले गाडी चलाउने, अरूको मानव अधिकार हनन गर्ने जस्ता अवाञ्छित गतिविधि गरेको पाइएमा तुरुन्तै कारबाही गरिने बताउनुभयो । उहाँका अनुसार प्रहरीले गुन्डानाइकेका रूपमा परिचित चक्रे मिलनको समूहलाई नै नियन्त्रणमा लिनुको कारण पनि त्यही हो । एसएसपी खनालले ग्राहकको असुरक्षा भएको र प्रहरी मूकदर्शक भएको थाहा पाएमा तुरुन्तै कारबाही गरिने प्रस्ट पार्नुभयो । उहाँले प्रहरी निरन्तर रूपमा भरपर्दो सुरक्षा व्यवस्था मिलाउन प्रतिबद्ध रहेको प्रस्ट पार्दै प्रहरी कर्मचारीको पनि यदाकदा कमजोरी हुन सक्ने बताउनुभयो । उहाँले भन्नुभयो, “कुनै व्यवसायीले बाउन्सर राखेर कानुन हातमा लिने अथवा ग्राहकलाई दुव्र्यवहार गर्ने छुट कसैले पनि दिँदैन ।”",
      "link": "https://gorkhapatraonline.com/news/166357",
      "image": "https://gorkhapatraonline.com/storage/media/293444/conversions/2111-original-thumb.jpg"
    },
    {
      "slug": "166356",
      "title": "बढ्यो सार्वजनिक विद्युतीय सवारीप्रति आकर्षण",
      "timestamp": 1754265600000,
      "source": "gp",
      "content": "सार्वजनिक विद्युतीय सवारी (इभी) प्रति व्यवसायी र यात्रुको आकर्षण बढ्दो छ । सवारी सङ्ख्या मात्र बढेको छैन, यात्रुको रोजाइ पनि विद्युतीय सवारी हुन थालेको छ ।",
      "longContent": "काठमाडौँ, साउन १९ गते ।  सार्वजनिक विद्युतीय सवारी (इभी) प्रति व्यवसायी र यात्रुको आकर्षण बढ्दो छ । सवारी सङ्ख्या मात्र बढेको छैन, यात्रुको रोजाइ पनि विद्युतीय सवारी हुन थालेको छ । वातावरणमैत्री र ध्वनि प्रदूषणमुक्त मात्र होइन, एक पटक लगानी गरेपछि सञ्चालनमा खासै खर्चिनु नपर्ने भएकाले व्यवसायीहरू यसतर्फ आकर्षित छन् । सामान्यतया इन्धनको बसले दैनिक पाँच हजार पाँच सय रुपियाँको तेल खर्च गर्दा विद्युतीय बस एक हजार पाँच सयबराबरको चार्जबाट चल्छ ।पछिल्लो समय विद्युतीय बस आयातको तथ्याङ्क हेर्दा पनि लगानीकर्ता र यात्रुको आकर्षण बढेको देखिन्छ । आर्थिक वर्ष २०८१/८२ को तथ्याङ्क अनुसार एक वर्षमा ३१ अर्ब ७६ करोड रुपियाँबराबरको १३ हजार ५७८ विद्युतीय सवारी आयात भएका छन् । २०८०/८१ मा ११ हजार ७०१ वटा आयात भएका थिए । विद्युतीय सवारीसाधन आयातमा निरन्तर वृद्धि भइरहनुले पनि आकर्षण बढेको देखिन्छ । भन्सार विभागको २०८१/८२ को तथ्याङ्क अनुसार एक वर्षमा नौ अर्ब ४८ करोड रुपियाँभन्दा बढी मूल्यका यात्रुवाहक विद्युतीय सवारी आयात भएको छ । कुल तीन हजार १३२ वटा सार्वजनिक विद्युतीय बस, मिनीबस र माइक्रोबस आयात गर्दा करिब दुई अर्ब १० करोड रुपियाँ राजस्व सङ्कलन भएको देखिन्छ । सरकारले सार्वजनिक विद्युतीय सवारीलाई प्रोत्साहनको नीति लिएपछि ठुला विद्युतीय सवारी आयात ह्वात्तै बढेको देखिएको छ । आयात भएका तीन हजार १३२ सार्वजनिक विद्युतीय सवारी चीनबाट ल्याइएको छ । ५० किलोवाटसम्मका चार हजार ७३२ विद्युतीय सवारी र ५१ देखि १०० किलोवाट क्षमताका सात हजार ४३१ सवारी आयात भएको छ । भर्खर विद्युतीय सवारी सञ्चालन गरेको महानगर यातायातका सचिव केशव नेपालले भन्नुभयो, “अहिले काठमाडौँ उपत्यका धुलो धुवाँले तहसनहस छ । धुवाँ फाल्ने पुराना गाडीभन्दा नयाँ विद्युतीय बसमा यात्रा गर्न पाउँदा यात्रुको रोजाइ नहुने त कुनै भएन ।” एसी सुविधासहित अनलाइन भुक्तानीका साथै सिसी क्यामरासमेत हुने भएकाले यात्रुले सुरक्षित महसुस गर्ने गरेको खनालले बताउनुभयो । साझा यातायातले सञ्चालन गरेका विद्युतीय बस अपाङ्गतामैत्री भएकाले पनि आकर्षण बढेको व्यवसायी बताउँछन् । विद्युतीय बसको यात्रा आरामदायी र इन्धनबाट चल्ने बसले जस्तो स्वास्थ्यमा असर नपु¥याउने हुँदा वातावरणदेखि सबैका लागि उपयुक्त भएको सुन्दर यातायातका अध्यक्ष भेषबहादुर थापाले बताउनुभयो । आव २०८१/८२ मा चीनबाहेक भारतबाट तीन हजार २४६ विद्युतीय सवारी आयात गरिएको छ । त्यस्तै मलेसियाबाट ५०, जर्मनीबाट ४५, संयुक्त राज्य अमेरिकाबाट ११, दक्षिण कोरियाबाट छ र इन्डोनेसियाबाट चार वटा विद्युतीय सवारी आयात भएको तथ्याङ्क छ । सडकलगायतका भौतिक संरचना भने विद्युतीय सवारीमैत्री हुन नसकेको व्यवसायीको गुनासो छ । नेपाल यातायात व्यवसायी राष्ट्रिय महासङ्घका वरिष्ठ उपाध्यक्ष सरोज सिटौलाले भन्नुभयो, “नेपालमा सबै हिसाबले विद्युतीय सवारी उपयुक्त छ । लगानी र आकर्षण पनि बढेको छ तर सडक संरचना भने पुरानै छन् । भौतिक पूर्वाधारमा पनि सरकारले ध्यान दिनु पर्छ ।”आगामी आर्थिक वर्षसम्म सार्वजनिक विद्युतीय सवारी सङ्ख्या दोब्बरले बढ्ने देखिन्छ । सरकारले साझा यातायातमार्फत आगामी दसैँसम्ममा एक सय वटा ठुला विद्युतीय बस ल्याउँदै छ । महानगर र सुन्दर यातायातले पनि थप २०/२० वटा ठुला विद्युतीय बस ल्याउने बताएका छन् ।",
      "link": "https://gorkhapatraonline.com/news/166356",
      "image": "https://gorkhapatraonline.com/storage/media/293443/conversions/elecric-original-thumb.jpg"
    }
  ]
}