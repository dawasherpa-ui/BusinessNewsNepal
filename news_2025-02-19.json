{
  "date": "2025-02-19T13:32:26.307Z",
  "news": [
    {
      "slug": "143922",
      "title": "अलपत्र बँदेल र बङ्गुर क्रस योजना",
      "timestamp": 1739923200000,
      "source": "gp",
      "content": "कविराज घिमिरे हिले, फागुन ७ गते । बँदेल र बङ्गुरलाई क्रस गराई नयाँ जातको विकासको लागि नीति बने पनि कार्यविधि नबन्दा अनुसन्धान तथा व्यावसायिक उत्पादन अघि बढ्न सकेको छैन । सरकारले जारी गरेको राष्ट्रिय पशुपन्छी प्रजनन नीति, २०७८ को दफा १०.७.४ अनुसार, नस्ल सुधारको लागि स्थानीय तथा जङ्गली जातबिच क्रस गराउने अनुमति दिइएको छ । जहाँ बँदेल र बङ्गुरबिच क्रस गराउन पाइने उल्लेख छ । तर नीति जारी भएको तिन वर्ष बित्न लाग्दासमेत कार्यविधि नबन्दा अनुसन्धान कार्य नै अघि बढ्न सकेको छैन । बङ्गुर अध्ययन तथा अनुसन्धानको जिम्मा पाएको देशको एक मात्र राष्ट्रिय बङ्गुर अनुसन्धान कार्यक्रम, पाख्रीबास धनकुटाले कार्यविधि नबन्दा अनुसन्धानको काम अघि बढाउन नसकिएको जनाएको छ । केन्द्रका प्रमुख डा. मनोजकुमार शाहका अनुसार केन्द्र यो अनुसन्धानका लागि तयार रहे पनि कसरी गर्ने बँदेल कहाँबाट ल्याउने भन्ने कार्यविधि नहुँदा समस्या छ । “हामी प्राविधिक पूर्वाधार सम्पूर्ण रूपले तयार छौ, यो अनुसन्धान गर्न सके देशले एउटा नयाँ जात पाउने थियो कृषक थप व्यावसायिक बन्ने थिए तर अहिलेसम्म काम अगाडि बढाउन पाएका छैनौं” शाह भन्नुहुन्छ ।बँदेल र बङ्गुर क्रस गराउँदा छिटो वृद्धि हुने जात विकास, मासु उत्पादनमा वृद्धि, रोग प्रतिरोधी क्षमता बढ्ने, आयातमा निर्भरता घटाउने, कृषकको आम्दानी वृद्धि गर्ने एक नयाँ उन्नत जात उत्पादन हुनेछ । जसले नेपालका कृषकलाई प्रत्यक्ष लाभ पुर्‍याउनेछ । नेपालमै विकास भएको नयाँ जातले मासु उत्पादनमा आत्मनिर्भरता ल्याउन मद्दत गर्ने जनाइएको छ । नेपालको मासु उत्पादन र व्यावसायिक बङ्गुर पालनमा महत्त्वपूर्ण परिवर्तन ल्याउन सक्ने जानकारहरूको भनाइ छ । त्यसो सरकारले राष्ट्रिय पशुपन्छी प्रजनन नीति, २०७८ जारी गर्दा उत्साहित भएको कृषकमा अहिले भने यो नीति कार्यान्वयन नहुने हो कि भन्ने चिन्ता देखिन थालेको छ । प्रजनन नीति जारी भएको तिन वर्ष बित्दा पनि काम सुरु नभएकाले यो नीति नीतिमै मात्र सीमित हुने कार्यान्वयन नहुने अवस्था आएको बङ्गुर व्यवसायी सङ्घ धनकुटाका अध्यक्ष रुझान राईको भनाइ छ । “नीति त आयो केही होला भन्ने आशा पलाएको थियो तर अहिलेसम्म यसको अनुसन्धान अघि बढ्न नसकेको भन्ने बुझेका छौं यो दुःखद छ । यो चाँडो सुरु हुनुपर्छ” राई भन्नुहुन्छ । यो नीति कार्यान्वयनमा आएर नयाँ जात सिफारिस भएको त्यो जातले उपभोक्ता बढ्ने कृषक तथा व्यापारीको भनाइ छ । स्थानीय कृषक दिलकुमार देवानका अनुसार स्थानीय जात नमासी बँदेल र बङ्गुर क्रस गराई नयाँ जाति भित्र्याउन आवश्यक छ । नेपालमा बँदलेको मासुको माग उच्च छ । तर बँदेल चोरी सिकारी तथा मासु उपभोगमा प्रतिबन्ध छ । यो अनुसन्धान हुन सके कृषकले त्यसको फाइदा लिन सक्ने बताइन्छ ।",
      "longContent": "कविराज घिमिरे हिले, फागुन ७ गते । बँदेल र बङ्गुरलाई क्रस गराई नयाँ जातको विकासको लागि नीति बने पनि कार्यविधि नबन्दा अनुसन्धान तथा व्यावसायिक उत्पादन अघि बढ्न सकेको छैन । सरकारले जारी गरेको राष्ट्रिय पशुपन्छी प्रजनन नीति, २०७८ को दफा १०.७.४ अनुसार, नस्ल सुधारको लागि स्थानीय तथा जङ्गली जातबिच क्रस गराउने अनुमति दिइएको छ । जहाँ बँदेल र बङ्गुरबिच क्रस गराउन पाइने उल्लेख छ । तर नीति जारी भएको तिन वर्ष बित्न लाग्दासमेत कार्यविधि नबन्दा अनुसन्धान कार्य नै अघि बढ्न सकेको छैन ।  बङ्गुर अध्ययन तथा अनुसन्धानको जिम्मा पाएको देशको एक मात्र राष्ट्रिय बङ्गुर अनुसन्धान कार्यक्रम, पाख्रीबास धनकुटाले कार्यविधि नबन्दा अनुसन्धानको काम अघि बढाउन नसकिएको जनाएको छ । केन्द्रका प्रमुख डा. मनोजकुमार शाहका अनुसार केन्द्र यो अनुसन्धानका लागि तयार रहे पनि कसरी गर्ने बँदेल कहाँबाट ल्याउने भन्ने कार्यविधि नहुँदा समस्या छ । “हामी प्राविधिक पूर्वाधार सम्पूर्ण रूपले तयार छौ, यो अनुसन्धान गर्न सके देशले एउटा नयाँ जात पाउने थियो कृषक थप व्यावसायिक बन्ने थिए तर अहिलेसम्म काम अगाडि बढाउन पाएका छैनौं” शाह भन्नुहुन्छ ।बँदेल र बङ्गुर क्रस गराउँदा छिटो वृद्धि हुने जात विकास, मासु उत्पादनमा वृद्धि, रोग प्रतिरोधी क्षमता बढ्ने, आयातमा निर्भरता घटाउने, कृषकको आम्दानी वृद्धि गर्ने एक नयाँ उन्नत जात उत्पादन हुनेछ । जसले नेपालका कृषकलाई प्रत्यक्ष लाभ पुर्‍याउनेछ । नेपालमै विकास भएको नयाँ जातले मासु उत्पादनमा आत्मनिर्भरता ल्याउन मद्दत गर्ने जनाइएको छ । नेपालको मासु उत्पादन र व्यावसायिक बङ्गुर पालनमा महत्त्वपूर्ण परिवर्तन ल्याउन सक्ने जानकारहरूको भनाइ छ । त्यसो सरकारले राष्ट्रिय पशुपन्छी प्रजनन नीति, २०७८ जारी गर्दा उत्साहित भएको कृषकमा अहिले भने यो नीति कार्यान्वयन नहुने हो कि भन्ने चिन्ता देखिन थालेको छ । प्रजनन नीति जारी भएको तिन वर्ष बित्दा पनि काम सुरु नभएकाले यो नीति नीतिमै मात्र सीमित हुने कार्यान्वयन नहुने अवस्था आएको बङ्गुर व्यवसायी सङ्घ धनकुटाका अध्यक्ष रुझान राईको भनाइ छ । “नीति त आयो केही होला भन्ने आशा पलाएको थियो तर अहिलेसम्म यसको अनुसन्धान अघि बढ्न नसकेको भन्ने बुझेका छौं यो दुःखद छ । यो चाँडो सुरु हुनुपर्छ” राई भन्नुहुन्छ । यो नीति कार्यान्वयनमा आएर नयाँ जात सिफारिस भएको त्यो जातले उपभोक्ता बढ्ने कृषक तथा व्यापारीको भनाइ छ । स्थानीय कृषक दिलकुमार देवानका अनुसार स्थानीय जात नमासी बँदेल र बङ्गुर क्रस गराई नयाँ जाति भित्र्याउन आवश्यक छ । नेपालमा बँदलेको मासुको माग उच्च छ । तर बँदेल चोरी सिकारी तथा मासु उपभोगमा प्रतिबन्ध छ । यो अनुसन्धान हुन सके कृषकले त्यसको फाइदा लिन सक्ने बताइन्छ ।",
      "link": "https://gorkhapatraonline.com/news/143922",
      "image": "https://gorkhapatraonline.com/storage/media/253768/conversions/sdfgba-original-thumb.jpg"
    },
    {
      "slug": "143911",
      "title": "कर्णाली अर्धजलाशय जलविद्युत् आयोजनाले गति लिएन",
      "timestamp": 1739923200000,
      "source": "gp",
      "content": "प्रेमराज सिम्खडा कालीकोट, फागुन ७ गते । राष्ट्रिय गौरवको कालीकोट फुकोट कर्णाली अर्धजलाशय जलविद्युत् आयोजनाको कामले गति लिन सकेको छैन । तत्कालीन प्रधानमन्त्री पुष्पकमल दाहाल प्रचण्ड नेतृत्वको सरकारले आयोजना निर्माणको काम भारतीय कम्पनीलाई दिने निर्णय गरेपछि उक्त निर्णय बदरको माग गर्दै सर्वोच्च अदालतमा रिट परेदेखि निर्माणको काम अलपत्र जस्तै भएको हो । अहिले निर्माण स्थलमा कुनै पनि काम हुन सकेको छैन । निर्माण कम्पनीका कर्मचारी खासै नभएकाले आयोजना निर्माण बिचैमा अलपत्र पर्ने चिन्ता यहाँका नागरिकलाई छ । निर्माणस्थल सान्नीत्रिवेणी गाउँपालिका वडा नं ३ का वडा अध्यक्ष रङ्गलाल देवकोटाले आयोजना निर्माणको काम रोकिँदा यहाँका नागरिक चिन्तामा रहेको बताउनुभयो । उहाँले कम्तीमा यहाँ राम्रो जलविद्युत् आयोजना निर्माण सम्पन्न भएमा यहाँको भौतिक विकासका टेवा पुग्ने आशा नागरिकले गरे पनि काम रोकिदा त्यसको प्रभाव तल गाउँसम्म पर्न थालेको सुनाउनुभयो ।तर आयोजना निर्माण कम्पनीले सर्वोच्च अदालतमा रिट निवेदन परेकाले काम रोकिन पुगेको जनाएको छ । नेपाल सरकारले भारतीय कम्पनी एनएचपीसी लिमिटेडलाई आयोजनाको ५१ प्रतिशत स्वामित्वसहितको  आयोजना विकासको जिम्मा दिने निर्णय गरेपछि त्यसको विरोधमा अदालतमा रिट निवेदन परेको थियो । २०८० पुस २० गते सर्वोच्च अदालतले उक्त निर्णय कार्यान्वयन नगर्न अन्तरिम आदेश जारी गरेपछि काम रोकिएको हो । कालीकोटका प्रमुख जिल्ला अधिकारी नारायणप्रसाद भट्टराईले अदालतको फैसलाको मिति सरिरहेको छ । अब पुन वैशाख १८ गते पुनः पेसी तोकेकाले काम खासै हुन नसकेको बताउनुभयो । अहिले प्रशासनिक र जग्गा अधिग्रहणपछि छुटेको मुआब्जा दिने विषयमा कागजपत्र सङ्कलन गर्ने लगायतका ससाना काम मात्र भएको जानकारी दिनुभयो । कालिकोटको रास्कोट नगरपालिका–८ बस्ने वर्ष ३१ की यशुदाकुमारी बराल र रास्कोटकै वर्ष ३० का अजय बहादुर शाहीले संयुक्त रूपमा रिट दर्ता गर्दै सो समझदारी खारेजीको माग गर्नुभएको थियो । दर्ता रिटमा नेपाल सरकार, प्रधानमन्त्री तथा मन्त्रिपरिषद्को कार्यालय, सिंहदरबार काठमाडौँ, नेपाल सरकार ऊर्जा जलस्रोत तथा सिँचाइ मन्त्रालय, नेपाल सरकार अर्थ मन्त्रालय, नेपाल सरकार वन तथा वातावरण मन्त्रालय, विद्युत् विकास विभाग, नेपाल विद्युत् प्राधिकरण, विद्युत् उत्पादन कम्पनी लिमिटेड, फुकाेट कर्णाली हाइड्रोपावर प्रोजेक्टको कार्यालय लगायत दश वटा सरकारी कार्यालयलाई विपक्ष बनाइएको छ ।  राष्ट्रिय हित अनुकूल तथा अन्तर पुस्ता समन्वयको मान्यतालाई आत्मसात् गर्दै देशमा उपलब्ध प्राकृतिक संरक्षण संवर्द्धन र वातावरण अनुकूल दिगो रूपमा उपभोग गर्ने, स्थानीय समुदायलाई प्राथमिकता र अधिकार दिँदै प्राप्त प्रतिफलको न्यायोचित वितरण गर्न आदेशको माग गरिएको छ । भारतीय कम्पनीलाई ५१ प्रतिशत सेयर दिने समझदारी खारेजी गर्न परेको रिटको अन्तिम फैसला गर्न अदालतले ढिला गरेकाले आयोजनाको काम अलपत्र परेको सबैको अनुमान छ । स्थानीय रामबहादुर गिरीले उता अदालतको के फैसला आउने हो भनेर लगानी गर्ने कम्पनीमा अन्योलमा हुँदा काम रोकिएको बताउनुभयो । रिट निवेदक बरालले भने नेपाल र नेपालीको हितमा नभएको सम्झौता खारेजी भए मात्र काम गर्न सहज हुने बताउनुभयो । कर्णाली नदीमा निर्माण हुने यो आयोजनाको ग्रसहेड १६८.६२ मिटर तथा डिजाइन डिस्चार्ज ३४८ घनमिटर प्रतिसेकेन्ड छ । आयोजनाबाट औसत वार्षिक २४४.८ करोड युनिट बिजुली उत्पादन हुन्छ । आयोजना निर्माण सम्पन्न भई सञ्चालनमा आएपछि सुख्खा याममा दैनिक ६ घण्टा पूर्ण क्षमतामा विद्युत् उत्पादन गर्न सकिने उल्लेख छ । आयोजनाबाट उत्पादित विद्युत् ४०० केभी डबल सर्किट प्रसारण लाइनमार्फत नेपालको राष्ट्रिय प्रसारण प्रणालीमा जोडिनेछ । सरकारी स्वामित्वमा रहेको विद्युत् उत्पादन कम्पनीले सुरुमा थालनी गरेको फुर्कोट अर्धजलाशययुक्त जलविद्युत आयोजनाबाट ४८० मेगावाट विद्युत् उत्पादन हुने बताइएको छ । यसको १३ किलोमिटर सुरुङ खनेर पाँच वर्षमा ९२ अर्बको खर्चमा विद्युत् उत्पादन गर्न सकिने आर्थिक प्रतिवेदनमा उल्लेख छ ।",
      "longContent": "प्रेमराज सिम्खडा कालीकोट, फागुन ७ गते । राष्ट्रिय गौरवको कालीकोट फुकोट कर्णाली अर्धजलाशय जलविद्युत् आयोजनाको कामले गति लिन सकेको छैन । तत्कालीन प्रधानमन्त्री पुष्पकमल दाहाल प्रचण्ड नेतृत्वको सरकारले आयोजना निर्माणको काम भारतीय कम्पनीलाई दिने निर्णय गरेपछि उक्त निर्णय बदरको माग गर्दै सर्वोच्च अदालतमा रिट परेदेखि निर्माणको काम अलपत्र जस्तै भएको हो । अहिले निर्माण स्थलमा कुनै पनि काम हुन सकेको छैन । निर्माण कम्पनीका कर्मचारी खासै नभएकाले आयोजना निर्माण बिचैमा अलपत्र पर्ने चिन्ता यहाँका नागरिकलाई छ । निर्माणस्थल सान्नीत्रिवेणी गाउँपालिका वडा नं ३ का वडा अध्यक्ष रङ्गलाल देवकोटाले आयोजना निर्माणको काम रोकिँदा यहाँका नागरिक चिन्तामा रहेको बताउनुभयो । उहाँले कम्तीमा यहाँ राम्रो जलविद्युत् आयोजना निर्माण सम्पन्न भएमा यहाँको भौतिक विकासका टेवा पुग्ने आशा नागरिकले गरे पनि काम रोकिदा त्यसको प्रभाव तल गाउँसम्म पर्न थालेको सुनाउनुभयो ।तर आयोजना निर्माण कम्पनीले सर्वोच्च अदालतमा रिट निवेदन परेकाले काम रोकिन पुगेको जनाएको छ । नेपाल सरकारले भारतीय कम्पनी एनएचपीसी लिमिटेडलाई आयोजनाको ५१ प्रतिशत स्वामित्वसहितको  आयोजना विकासको जिम्मा दिने निर्णय गरेपछि त्यसको विरोधमा अदालतमा रिट निवेदन परेको थियो । २०८० पुस २० गते सर्वोच्च अदालतले उक्त निर्णय कार्यान्वयन नगर्न अन्तरिम आदेश जारी गरेपछि काम रोकिएको हो । कालीकोटका प्रमुख जिल्ला अधिकारी नारायणप्रसाद भट्टराईले अदालतको फैसलाको मिति सरिरहेको छ । अब पुन वैशाख १८ गते पुनः पेसी तोकेकाले काम खासै हुन नसकेको बताउनुभयो । अहिले प्रशासनिक र जग्गा अधिग्रहणपछि छुटेको मुआब्जा दिने विषयमा कागजपत्र सङ्कलन गर्ने लगायतका ससाना काम मात्र भएको जानकारी दिनुभयो । कालिकोटको रास्कोट नगरपालिका–८ बस्ने वर्ष ३१ की यशुदाकुमारी बराल र रास्कोटकै वर्ष ३० का अजय बहादुर शाहीले संयुक्त रूपमा रिट दर्ता गर्दै सो समझदारी खारेजीको माग गर्नुभएको थियो । दर्ता रिटमा नेपाल सरकार, प्रधानमन्त्री तथा मन्त्रिपरिषद्को कार्यालय, सिंहदरबार काठमाडौँ, नेपाल सरकार ऊर्जा जलस्रोत तथा सिँचाइ मन्त्रालय, नेपाल सरकार अर्थ मन्त्रालय, नेपाल सरकार वन तथा वातावरण मन्त्रालय, विद्युत् विकास विभाग, नेपाल विद्युत् प्राधिकरण, विद्युत् उत्पादन कम्पनी लिमिटेड, फुकाेट कर्णाली हाइड्रोपावर प्रोजेक्टको कार्यालय लगायत दश वटा सरकारी कार्यालयलाई विपक्ष बनाइएको छ ।  राष्ट्रिय हित अनुकूल तथा अन्तर पुस्ता समन्वयको मान्यतालाई आत्मसात् गर्दै देशमा उपलब्ध प्राकृतिक संरक्षण संवर्द्धन र वातावरण अनुकूल दिगो रूपमा उपभोग गर्ने, स्थानीय समुदायलाई प्राथमिकता र अधिकार दिँदै प्राप्त प्रतिफलको न्यायोचित वितरण गर्न आदेशको माग गरिएको छ । भारतीय कम्पनीलाई ५१ प्रतिशत सेयर दिने समझदारी खारेजी गर्न परेको रिटको अन्तिम फैसला गर्न अदालतले ढिला गरेकाले आयोजनाको काम अलपत्र परेको सबैको अनुमान छ । स्थानीय रामबहादुर गिरीले उता अदालतको के फैसला आउने हो भनेर लगानी गर्ने कम्पनीमा अन्योलमा हुँदा काम रोकिएको बताउनुभयो । रिट निवेदक बरालले भने नेपाल र नेपालीको हितमा नभएको सम्झौता खारेजी भए मात्र काम गर्न सहज हुने बताउनुभयो । कर्णाली नदीमा निर्माण हुने यो आयोजनाको ग्रसहेड १६८.६२ मिटर तथा डिजाइन डिस्चार्ज ३४८ घनमिटर प्रतिसेकेन्ड छ । आयोजनाबाट औसत वार्षिक २४४.८ करोड युनिट बिजुली उत्पादन हुन्छ । आयोजना निर्माण सम्पन्न भई सञ्चालनमा आएपछि सुख्खा याममा दैनिक ६ घण्टा पूर्ण क्षमतामा विद्युत् उत्पादन गर्न सकिने उल्लेख छ । आयोजनाबाट उत्पादित विद्युत् ४०० केभी डबल सर्किट प्रसारण लाइनमार्फत नेपालको राष्ट्रिय प्रसारण प्रणालीमा जोडिनेछ । सरकारी स्वामित्वमा रहेको विद्युत् उत्पादन कम्पनीले सुरुमा थालनी गरेको फुर्कोट अर्धजलाशययुक्त जलविद्युत आयोजनाबाट ४८० मेगावाट विद्युत् उत्पादन हुने बताइएको छ । यसको १३ किलोमिटर सुरुङ खनेर पाँच वर्षमा ९२ अर्बको खर्चमा विद्युत् उत्पादन गर्न सकिने आर्थिक प्रतिवेदनमा उल्लेख छ ।",
      "link": "https://gorkhapatraonline.com/news/143911",
      "image": "https://gorkhapatraonline.com/storage/media/253863/conversions/qwergh-original-thumb.jpg"
    },
    {
      "slug": "143903",
      "title": "यस्तो छ आजको तरकारी एवं फलफूलको थोक मूल्य",
      "timestamp": 1739923200000,
      "source": "gp",
      "content": "कालीमाटी फलफूल तरकारी विकास समितिले आजका लागि कृषि उपजहरूको थोक मूल्य निर्धारण गरेको छ ।",
      "longContent": "काठमाडौँ, फागुन ७ गते ।  कालीमाटी फलफूल तरकारी विकास समितिले आजका लागि कृषि उपजहरूको थोक मूल्य निर्धारण गरेको छ । समितिका अनुसार प्रस्तुत तरकारी र फलफूलको अधिकतम थोक मूल्य निर्धारण गरिएको हो । आज गोलभेँडा ठूलो (नेपाली) प्रतिकेजी रू ६०, गोलभेँडा ठूलो (भारतीय) प्रतिकेजी रू ६०, गोलभेँडा सानो (तराई) प्रतिकेजी रू २३, आलु रातो प्रतिकेजी रू ३६, आलु रातो (भारतीय) प्रतिकेजी रू ३२, प्याज सुकेको (भारतीय) प्रतिकेजी रू ७६, गाजर (लोकल) प्रतिकेजी रू ३५, गाजर (तराई) प्रतिकेजी रू ३०, बन्दा (लोकल) प्रतिकेजी रू १२, बन्दा (तराई) प्रतिकेजी रू १२, बन्दा (नरिवल) प्रतिकेजी रू १२, काउली स्थानीय प्रतिकेजी रू १५, स्थानीय काउली (ज्यापु) प्रतिकेजी रू २०, काउली (तराई) प्रतिकेजी रू १५, मूला रातो प्रतिकेजी रू ३०, मूला सेतो (लोकल) प्रतिकेजी रू २५, सेतो मूला (हाइब्रिड) प्रतिकेजी रू २५, भन्टा लाम्चो प्रतिकेजी रू २५ र भन्टा डल्लो प्रतिकेजी रू ५० कायम भएको छ ।यसैगरी मटरकोसा प्रतिकेजी रू ५०, घिउसिमी (लोकल) प्रतिकेजी रू ४०, घिउसिमी (हाइब्रिड) प्रतिकेजी रू ४०, घिउसिमी (राजमा) प्रतिकेजी रू ११०, टाटेसिमी प्रतिकेजी रू ४५, तिते करेला प्रतिकेजी रू १३०, लौका प्रतिकेजी रू ६०, घिरौला प्रतिकेजी रू १२०, फर्सी पाकेको प्रतिकेजी रू ५०, फर्सी हरियो (लाम्चो) प्रतिकेजी रू १२, हरियो फर्सी (डल्लो) प्रतिकेजी रू १२, भेण्डी प्रतिकेजी रू ११०, सखरखण्ड प्रतिकेजी रू ८०, बरेला प्रतिकेजी रू ४०, पिँडालु प्रतिकेजी रू ९०, स्कूस प्रतिकेजी रू ४०, रायो साग प्रतिकेजी रू १५, पालुङ्गो साग प्रतिकेजी ४०, चमसुरको साग प्रतिकेजी रू ५०, तोरीको साग प्रतिकेजी रू २५, मेथीको साग प्रतिकेजी रू ५०, प्याज हरियो प्रतिकेजी रू ३०, बकुला प्रतिकेजी रू ७०, तरूल प्रतिकेजी रू ८०, च्याउ (कन्य) प्रतिकेजी रू १०० र च्याउ (डल्ले) प्रतिकेजी रू ३७० निर्धारण गरिएको छ ।ब्रोकाउली प्रतिकेजी रू ३०, चुकुन्दर प्रतिकेजी रू ६०, रातो बन्दा प्रतिकेजी रू ६०, जिरीको साग प्रतिकेजी रू ६०, ग्याठ कोबी प्रतिकेजी रू ५०, सेलरी प्रतिकेजी रू ४००, पार्सले प्रतिकेजी रू ७००, सौफको साग प्रतिकेजी रू ६०, पुदिना प्रतिकेजी रू ४००, गान्टे मूला प्रतिकेजी रू ६०, इमली प्रतिकेजी रू १६०, तामा प्रतिकेजी रू १००, तोफु प्रतिकेजी रू १२० र गुन्द्रुक प्रतिकेजी रू ३०० तोकेकोे छ ।समितिले स्याउ (झोले) प्रतिकेजी रू २२०, स्याउ (फूजी) प्रतिकेजी रू ३००, केरा (दर्जन) रू १५०, कागती प्रतिकेजी रू १६०, अनार प्रतिकेजी रू ३२०, अङ्गुर (हरियो) प्रतिकेजी रू १८०, अङ्गुर (कालो) प्रतिकेजी रू २८०, सुन्तला (नेपाली) प्रतिकेजी रू १९०, सुन्तला (भारतीय) प्रतिकेजी रू १२०, तरबुजा हरियो प्रकितेजी रु ५०, मौसम प्रतिकेजी रू १५०, जुनार प्रतिकेजी रू ११०, भुइँकटहर प्रतिगोटा रू १८०, काँक्रो (लोकल) प्रतिकेजी रू ११०, काँक्रो (हाइब्रिड) प्रतिकेजी रू ४५, रूख कटहर प्रतिकेजी रू ११०, निबुवा प्रतिकेजी रु ६०, नासपाती (चाइनिज) प्रतिकेजी रू २४०, मेवा (नेपाली) प्रतिकेजी रू ६०, मेवा (भारतीय) प्रतिकेजी रू १००, अम्बा प्रतिकेजी रू १४०, लप्सी प्रतिकेजी रू ७०, स्ट्रबेरी (भुइँऐसेलु) प्रतिकेजी रू ३७० र किबी प्रतिकेजी रू २५० निर्धारण गरिएको छ ।यसैगरी अदुवा प्रतिकेजी रू १२०, खुर्सानी सुकेको प्रतिकेजी रू ४००, खुर्सानी हरियो प्रतिकेजी रू ७०, खुर्सानी हरियो (बुलेट) प्रतिकेजी रू १००, खुर्सानी हरियो (माछे) प्रतिकेजी रू ५०, भेँडेखुर्सानी प्रतिकेजी रू ७०, लसुन हरियो प्रतिकेजी रू ६०, हरियो धनिया प्रतिकेजी रू ४०, लसुन सुकेको चाइनिज प्रतिकेजी रू ३००, लसुन सुकेको नेपाली प्रतिकेजी रू ३००, छ्यापी सुकेको प्रतिकेजी रू १६०, ताजा माछा (रहु) प्रतिकेजी रू ३५०, ताजा माछा (बचुवा) प्रतिकेजी रू २६०, ताजा माछा (छडी) प्रतिकेजी रू २६०, राजा च्याउ प्रतिकेजी रू ३०० र सिताके च्याउ प्रतिकेजी रू ८०० तोकेको छ । रासस",
      "link": "https://gorkhapatraonline.com/news/143903",
      "image": "https://gorkhapatraonline.com/storage/media/253726/conversions/adrhs-original-thumb.jpg"
    },
    {
      "slug": "143880",
      "title": "यस्तो छ आजका लागि विदेशी मुद्राको विनिमयदर",
      "timestamp": 1739923200000,
      "source": "gp",
      "content": "नेपाल राष्ट्र बैंकले बुधवारका लागि विदेशी मुद्राको विनिमय दर निर्धारण गरेको छ । राष्ट्र बैंकका अनुसार आज अमेरिकी डलर एकको खरिददर एक सय ३८ रूपैयाँ ८३ पैसा र बिक्रीदर एक सय ३९ रूपैयाँ ४३ पैसा, युरोपियन युरो एकको खरिददर एक सय ४५ रूपैयाँ २७ पैसा र बिक्रीदर एक सय ४५ रूपैयाँ ९० पैसा निर्धारण गरिएको छ ।",
      "longContent": "काठमाडौँ,  फागुन ७ गते । नेपाल राष्ट्र बैंकले बुधवारका लागि विदेशी मुद्राको विनिमय दर निर्धारण गरेको छ । राष्ट्र बैंकका अनुसार आज अमेरिकी डलर एकको खरिददर एक सय ३८ रूपैयाँ ८३ पैसा र बिक्रीदर एक सय ३९ रूपैयाँ ४३ पैसा, युरोपियन युरो एकको खरिददर एक सय ४५ रूपैयाँ २७ पैसा र बिक्रीदर एक सय ४५ रूपैयाँ ९० पैसा निर्धारण गरिएको छ । युके पाउन्ड स्ट्रलिङ एकको खरिददर एक सय ७४ रूपैयाँ ९५ पैसा र बिक्रीदर एक सय ७५ रूपैयाँ ७१ पैसा कायम गरिएको छ । स्विस फ्र्याङ्क एकको खरिददर एक सय ५३ रूपैयाँ ९८ पैसा र बिक्रीदर एक सय ५४ रूपैयाँ ६५ पैसा तय गरिएको छ । अष्ट्रेलियन डलर एकको खरिददर ८८ रूपैयाँ २६ पैसा र बिक्रीदर ८८ रूपैयाँ ६४ पैसा, क्यानेडियन डलर एकको खरिददर ९७ रूपैयाँ ८९ पैसा र बिक्रीदर ९८ रूपैयाँ ३१ पैसा, सिङ्गापुर डलर एकको खरिददर एक सय तीन रूपैयाँ ४७ पैसा र बिक्रीदर एक सय तीन रूपैयाँ ९१ पैसा निर्धारण गरिएको केन्द्रीय बैंकले जनाएको छ । जापानी येन १० को खरिददर नौ रूपैयाँ १५ पैसा र बिक्रीदर नौ रूपैयाँ १९ पैसा, चिनियाँ युआन एकको खरिददर १९ रूपैयाँ ०७ पैसा र बिक्रीदर १९ रूपैयाँ १६ पैसा, साउदी अरेबियन रियाल एकको खरिददर ३७ रूपैयाँ ०२ पैसा र बिक्रीदर ३७ रूपैयाँ १८ पैसा, कतारी रियाल एकको खरिददर ३८ रूपैयाँ ०९ पैसा र बिक्रीदर ३८ रूपैयाँ २५ पैसा कायम भएको छ । केन्द्रीय बैंकका अनुसार थाई भाट एकको खरिददर चार रूपैयाँ १२ पैसा र बिक्रीदर चार रूपैयाँ १४ पैसा, युएई दिराम एकको खरिददर ३७ रूपैयाँ ८० पैसा र बिक्रीदर ३७ रूपैयाँ ९६ पैसा, मलेसियन रिङ्गेट एकको खरिददर ३१ रूपैयाँ २३ पैसा र बिक्री दर ३१ रूपैयाँ ३६  पैसा, साउथ कोरियन वन एक सयको खरिददर नौ रूपैयाँ ६४ पैसा र बिक्रीदर नौ रूपैयाँ ६८ पैसा, स्विडिस क्रोनर एकको खरिददर १२ रूपैयाँ ९६ पैसा र बिक्रीदर १३ रूपैयाँ ०२ पैसा र डेनिस क्रोनर एकको खरिददर १९ रूपैयाँ ४८ पैसा र बिक्री दर १९ रूपैयाँ ५६ पैसा तोकिएको छ । राष्ट्र बैङ्कले हङकङ डलर एकको खरिददर १७ रूपैयाँ ८५ पैसा र बिक्रीदर १७ रूपैयाँ ९३ पैसा, कुवेती दिनार एकको खरिददर चार सय ४९ रूपैयाँ ८७ पैसा र बिक्रीदर चार सय ५१ रूपैयाँ ८१ पैसा, बहराइन दिनार एकको खरिददर तीन सय ६८ रूपैयाँ ३८ पैसा र बिक्रीदर तीन सय ६९ रूपैयाँ ९७ पैसा र ओमनी रियाल एकको खरिददर तीन सय ६० रूपैयाँ ५९ पैसा र बिक्रीदर तीन सय ६२ रूपैयाँ १५ पैसा निर्धारण भएको छ । यस्तै, भारतीय रूपैयाँ एक सयको खरिददर एक सय ६० रूपैयाँ र बिक्रीदर एक सय ६० रूपैयाँ १५ पैसा तोकिएको  छ । राष्ट्र बैंककले यो विनिमय दरलाई आवश्यकतानुसार जुनसुकै समयमा पनि संशोधन गर्न सकिने जनाएको छ । वाणिज्य बैंकले तोक्ने विनिमय दर भने फरक हुनसक्ने र अद्यावधिक विनिमय दर केन्द्रीय बैंकको ‘वेबसाइट’मा उपलब्ध हुने उल्लेख छ ।",
      "link": "https://gorkhapatraonline.com/news/143880",
      "image": "https://gorkhapatraonline.com/storage/media/253690/conversions/money-exchange-original-thumb.jpg"
    },
    {
      "slug": "143870",
      "title": "रैथाने बालीमा आधारित सडक खाना महोत्सव",
      "timestamp": 1739923200000,
      "source": "gp",
      "content": "कर्णाली प्रदेशमा प्राङ्गारिक तथा रैथानी बालीको प्रथम सडक खाना महोत्सव सुरु भएको छ ।",
      "longContent": "सुर्खेत समाचारदातासुर्खेत, फागुन ७ गते । कर्णाली प्रदेशमा प्राङ्गारिक तथा रैथानी बालीको प्रथम सडक खाना महोत्सव सुरु भएको छ । कर्णाली प्रदेश स्थापना भएपछि २०७४ फागुन ६ गते बसेको कर्णाली प्रदेशको मन्त्रीपरिषद्को पहिलो बैठकले कर्णाली प्रदेशलाई प्राङ्गारिक कृषिको आधार तयार गर्दै रैथाने बालीको संरक्षण तथा संवर्धन गर्ने निर्णय गरेको थियो । त्यस्तै २०७७ माघ ३० गतेको मन्त्रीपरिषद् बैठकबाट हरेक वर्षको फागुन ६ गतेलाई प्राङ्गारिक कृषि दिवसका रूपमा मनाउने निर्णय भए अनुसार होटेल व्यवसायी सङ्घ सुर्खेत, कर्णाली प्रदेशको भूमि व्यवस्था, कृषि तथा सहकारी मन्त्रालयलगायत अन्य सरोकारवालाको संयुक्त आयोजनामा मङ्गलबारदेखि प्रथम सडक खाना महोत्सव सुरु भएको हो । कर्णाली प्रदेशका मुख्यमन्त्री यामलाल कँडेलले खाना महोत्सवको उद्घाटन गर्दै यस्ता महोत्सवको कर्णालीको लोप हुन थालेका रैथाने र अर्गानिक वस्तुको बजारीकरण र प्रचारप्रसार हुने विश्वास व्यक्त गर्नुभयो । उहाँले विगतमा गरिबले खाने भनिएका फापर, कोदो, कागुनो जस्ता अन्न अहिले सम्पन्नले खोजी खोजी खाने हुँदा कर्णालीवासीले यी उत्पादनलाई बढावा दिनुपर्ने बताउनुभयो । लोप हुन थालेका रैथाने बालीलाई स्थानीय तह, प्रदेश सरकारले पनि प्राथमिकता दिएको र आगामी दिनमा कृषकले पनि यसको विस्तार र संरक्षणमा जोड दिनुपर्ने उहाँको भनाइ छ । साथै कर्णालीका हरेक होटेललाई कर्णालीका रैथाने बालीको खानालाई प्राथमिकतामा राख्न उहाँले आग्रह गर्नुभयो ।भूमि व्यवस्था, कृषि तथा सहकारीमन्त्री विनोद शाहले महोत्सवले कर्णालीको रैथाने र अर्गानिक खानाको प्रचारप्रसार हुने बताउनुभयो । जलवायु परिवर्तनका कारण कर्णाली प्रदेशको कृषिमा पनि प्रभाव परेकाले रैथाने बालीलाई जोड दिनुपर्ने उहाँको भनाइ छ ।  मन्त्रालयका प्रवक्ता एवं कृषि प्रसार अधिकृत धनबहादुर कठायतले पहिलो पटक सडक खाना महोत्सव आयोजना गरिएको र यसलाई आगामी दिनमा निरन्तरता दिँदै जाने बताउनुभयो । उहाँले महोत्सवले कर्णालीका मूल्यवान् रैथाने बालीको देशविदेशमा बजारीकरण हुने उल्लेख गर्नुभयो । बुधबारसम्म सञ्चालन हुने खाना महोत्सवमा १५ वटा स्टल राखिएका छन्, जसमा कर्णालीका अर्गानिक र रैथाने बालीबाट उत्पादन भएका परिकार तथा अन्य सामग्री छन् ।",
      "link": "https://gorkhapatraonline.com/news/143870",
      "image": "https://gorkhapatraonline.com/storage/media/253680/conversions/cm-khana-festibal-skt-lalit-original-thumb.jpg"
    },
    {
      "slug": "143869",
      "title": "सुपारी, केराउ र मरीचको आयात खुला",
      "timestamp": 1739923200000,
      "source": "gp",
      "content": "सरकारले सुपारी, केराउ र मरीचको परिमाणात्मक बन्देज हटाएको छ । उद्योग, वाणिज्य तथा आपूर्ति मन्त्रालयले राजपत्रमा सूचना प्रकाशन गरेर आयातको अनुमति दिएको हो ।",
      "longContent": "गोरखापत्र समाचारदाताकाठमाडौँ, फागुन ७ गते । सरकारले सुपारी, केराउ र मरीचको परिमाणात्मक बन्देज हटाएको छ । उद्योग, वाणिज्य तथा आपूर्ति मन्त्रालयले राजपत्रमा सूचना प्रकाशन गरेर आयातको अनुमति दिएको हो । आर्थिक वर्ष २०८१/८२ मा औद्योगिक प्रयोजनका लागि केराउ, सुपारी र सेतो तथा कालो मरीच आयातमा लगाइएको प्रतिबन्ध हटाइएको मन्त्रालयले जनाएको छ ।सुपारी, केराउ, मरीच र छोकडाको तस्करी बढेपछि सरकारले २०७६ चैत २४ गते वस्तु पैठारीमा बन्देज लगाएको थियो । व्यवसायीको मागका आधारमा आयातमा लगाइएको बन्देज हटाइएको हो । उत्पादनमूलक उद्योगलाई औद्योगिक प्रयोजनका लागि मात्र कच्चा पदार्थका रूपमा केराउ, सुपारी र मरीच आयातका लागि अनुमति दिइएको हो । उद्योगका लागि आवश्यक पर्ने कच्चा पदार्थको परिमाण यकिन गरी केराउ, सुपारी र मरीच आयातका लागि वाणिज्य, आपूर्ति तथा उपभोक्ता संरक्षण विभागले सिफारिस गर्नुपर्ने व्यवस्था गरिएको छ । कोभिड–१९ महामारी बढेका बेला विदेशी विनिमय सञ्चिति बढाउन भन्दै तत्कालीन अर्थमन्त्री युवराज खतिवडाले आयातमा बन्देज लगाउनुभएको थियो । अर्थतन्त्र चलायमान हुन थालेपछि २०७७ चैत ९ मा राजपत्रमा सूचना प्रकाशन गरेर पूर्ण बन्देज हटाएर परिमाणात्मक बन्देज लगाइएको थियो ।  त्यसपछि ‘उत्पादनमूलक उद्योगलाई औद्योगिक प्रयोजनका लागि आवश्यक पर्ने कच्चा पदार्थ सुपारी, केराउ र मरीच पैठारीलाई व्यवस्थित गर्नेसम्बन्धी कार्यविधि २०७८’ बनाएर आयात अनुमति दिइएको थियो ।",
      "link": "https://gorkhapatraonline.com/news/143869",
      "image": "https://gorkhapatraonline.com/storage/media/253679/conversions/kerau_supari_kalo-marich-original-thumb.jpg"
    },
    {
      "slug": "143868",
      "title": "न्यूनतम पारिश्रमिक निर्धारण गर्दा भौगोलिक आधार बनाउन सुझाव",
      "timestamp": 1739923200000,
      "source": "gp",
      "content": "आगामी साउनमा मजदुर, कामदार तथा कर्मचारीको नयाँ न्यूनतम वेतन निर्धारण गर्दा भौगोलिक आधारलाई अपनाउन पूर्वका उद्योगीले सुझाव दिएका छन् ।",
      "longContent": "रङ्गेली समाचारदाताविराटनगर, फागुन ७ गते । आगामी साउनमा मजदुर, कामदार तथा कर्मचारीको नयाँ न्यूनतम वेतन निर्धारण गर्दा भौगोलिक आधारलाई अपनाउन पूर्वका उद्योगीले सुझाव दिएका छन् । नेपाल उद्योग वाणिज्य महासङ्घ कोशी प्रदेशको आयोजनामा भएको न्यूनतम वेतनसम्बन्धी छलफलमा नयाँ दर देशको आर्थिक अवस्थालाई बुझेर मात्रै निर्धारण गर्न सुझाव दिएका हुन् ।  श्रम ऐन अनुसार सरकारले प्रत्येक दुई वर्षमा श्रमिकको न्यूनतम पारिश्रमिक निर्धारण गर्दछ । जस अनुसार आगामी साउनदेखि देशभर नयाँ दरको न्यूनतम पारिश्रमिक मजदुरका लागि सिफारिस हुने छ ।  कोशी प्रदेशका उद्योगी व्यवसायीले भने देशभरको समान मापदण्ड बनाउन नहुने निष्कर्षसहित सरकारलाई भौगोलिक वा प्रादेशिक आधारमा श्रमिकको न्यूनतम वेतन निर्धारण गर्न सुझाव पठाएका हुन् । श्रम, रोजगार तथा सामाजिक सुरक्षा मन्त्रालय अन्तर्गत श्रम सल्लाहकार परिषद्ले प्रत्येक दुई वर्षमा न्यूनतम पारिश्रमिक निर्धारण समितिको सिफारिसमा श्रमिकको न्यूनतम पारिश्रमिक निर्धारण गर्ने कानुनी व्यवस्था छ । जसलाई सरकारको निर्णयमार्फत कार्यन्यवनमा ल्याइन्छ । श्रम मन्त्रालयले त्यसका लागि श्रम सल्लाहाकार परिषद्मार्फत सुझाव सङ्कलनको काम गरिरहेको छ । कोशीका उद्योगीले कामको प्रकृति अनुसार न्यूनतम वेतनको दर पनि फरक फरक हुनुपर्ने सुझावसमेत समेटेका छन् । नेपाल उद्योग वाणिज्य महासङ्घ कोशीका अध्यक्ष राजेन्द्र राउतले सबै उद्योगी तथा व्यवसायीको सहभागितामा भएको छलफलको निष्कर्षसहितको सुझावपत्र नेपाल उद्योग वाणिज्य महासङ्घमार्फत परिषद्मा पठाइएको जानकारी दिनुभयो । उद्योग सङ्गठन मोरङका अध्यक्ष राकेश सुरानाले न्यूनतम वेतन निर्धारण गर्दा प्रदेशगत रूपमा हुनुपर्ने सुझाव दिनुभएको थियो । उद्योगीले कोशी प्रदेशको मोरङ, सुनसरी र झापामा अहिलेको न्यूनतम पारिश्रमिक १७ हजार तीन सय रुपियाँ सही भए पनि काठमाडौँमा कम हुने निष्कर्ष निकालेका थिए । काठमाडौँको खर्चका आधारमा दिइने न्यूनतम पारिश्रमिक विराटनगर वा झापाका लागि धेरै हुने उनीहरूको बुझाइ छ ।  अध्यक्ष सुरानाले काठमाडौँलाई हेरेर अन्य प्रदेशमा न्यूनतम पारिश्रमिक निर्धारण गर्न नहुने भएकाले नै प्रादेशिकस्तरमा अलग अलग कायम गर्न सुझाव दिइएको बताउनुभयो । अध्यक्ष सुरानाले प्रदेश सरकारले नै आआफ्नो प्रदेशको न्यूनतम वेतन तोक्न पाउने गरी फास्ट ट्र्याकबाट कानुनको निर्माण र संशोधन गनुपर्नेसमेत बताउनुभयो । कोशी महासङ्घका अध्यक्ष राउतका अनुसार न्यूनतम पारिश्रमिकको निर्धारण मुद्रास्फीतिका आधारमा गरिनु पर्छ । पाँच प्रतिशतको मुद्रास्फीति छ भने ४.९ र ५.१ दुवैलाई आधार बनाइनुको सट्टा पाँच प्रतिशत नै कायम हुनुपर्ने तर्क उहाँको छ । न्यूनतम पारिश्रमिकको पुनरवलोकनमा खटिएका व्यक्तिले मुलुकको भूगोल, सबैतिरको जनजीवन र अवस्थालाई बुझेको हुनुपर्ने बताउँदै राउतले पारिश्रमिक निर्धारण समितिमा उद्योग वाणिज्य महासङ्घ र विज्ञलाई समेत राखिनु उचित हुने तर्क गर्नुभयो ।  मोरङ उद्योग व्यापार सङ्घका उपाध्यक्ष अनिल शारडाले आधारभूत तलबलाई स्थिर राखेर मुद्रास्फीतिका आधारमा महँगी भत्ता मात्र वृद्धि गरिनुपर्नेमा जोड दिनुभयो । उद्योगीले सामाजिक सुरक्षा कोषमा निष्क्रिय रहेको रकमलाई सरकारले उपयोग गर्नुपर्नेमा जोडसमेत दिएका छन् । उक्त रकमलाई सरकारले श्रमिकको महँगी भत्तामा प्रयोग गर्दा उचित हुने बुझाइ उद्योगीको छ । नेपाल जुट उद्योग सङ्घका अध्यक्ष राजकुमार गोल्छाले जुट उद्योगले भारत र बङ्गलादेशसँग प्रतिस्पर्धा गरिरहनु परेको अवस्थालाई ध्यानमा राख्नुपर्ने बताउनुभयो । उहाँले भारत र बङ्गलादेशका जुट उद्योगलाई प्रतिस्पर्धी बनाइरहेका जुट उद्योगमा कार्यक्षमताका आधारमा पारिश्रमिक निर्धारण हुनुपर्ने माग गर्नुभयो ।  जुट उद्योग सङ्घका महासचिव सोमनाथ अधिकारीले सामाजिक सुरक्षा कोषमा एक खर्ब सात अर्ब रुपियाँ पुगिसकेको बताउँदै यो निष्प्रयोजन रकम सरकारले उत्पादनमा लगाउनुपर्ने नीति आवश्यक रहेको सुझाव दिनुभयो । होटेल व्यवसायी भवीशकुमार श्रेष्ठले होटेल, रेस्टुरेन्ट र क्यासिनो क्षेत्रका श्रमिकको कार्यसमय आठ घण्टालाई बढाएर १२ बनाउनुपर्ने सुझाव दिनुभयो । उहाँले आवास र भोजनको उपलब्धता भए पनि न्यूनतम पारिश्रमिकमा त्यसलाई समायोजन गर्न पाउनुपर्ने व्यवस्था हुनुपर्ने माग गर्नुभयो ।",
      "link": "https://gorkhapatraonline.com/news/143868",
      "image": "https://gorkhapatraonline.com/storage/media/253678/conversions/Minimum-Wages-original-thumb.jpg"
    },
    {
      "slug": "143867",
      "title": "आगामी वर्षलाई उन्नाइस खर्बको बजेट सीमा",
      "timestamp": 1739923200000,
      "source": "gp",
      "content": "राष्ट्रिय योजना आयोगले आगामी आर्थिक वर्ष २०८२/८३ का लागि १९ खर्ब रुपियाँ हाराहारीको बजेट सीमा निर्धारण गरेको छ ।",
      "longContent": "गोरखापत्र समाचारदाताकाठमाडौँ, फागुन ७ गते । राष्ट्रिय योजना आयोगले आगामी आर्थिक वर्ष २०८२/८३ का लागि १९ खर्ब रुपियाँ हाराहारीको बजेट सीमा निर्धारण गरेको छ । अर्थ मन्त्रालयलाई मङ्गलबार राष्ट्रिय स्रोतको प्रारम्भिक प्रतिवेदन–२०८१ पेस गर्दै आयोगले सो बराबरको बजेट सीमा तोकेको हो । अध्यादेशमार्फत संशोधन गरिएको आर्थिक कार्यविधि तथा वित्तीय उत्तरदायित्व ऐनमा आयोगले फागुनको पहिलो साताभित्र स्रोतको अनुमान तथा खर्चको सीमा निर्धारण गरेर अर्थ मन्त्रालयमा पेस गर्नुपर्ने व्यवस्था छ । सोही अनुसार आयोगले खर्चको सीमा निर्धारण गरेको हो । स्रोतको व्यवस्थापनका सन्दर्भमा आयोगले विश्वव्यापी रूपमा आएको परिवर्तनलाई पनि ध्यानमा राखेर गरेको आयोगका उपाध्यक्ष प्राडा शिवराज अधिकारीले बताउनुभयो । “खास गरी अमेरिकी सहयोग नियोगबाट प्राप्त हुने अनुदानका विषयलाई पनि प्रतिवेदनमा ख्याल गरिएको छ,” उहाँले भन्नुभयो, “यद्यपि बजेट प्रणालीमार्फत खर्च हुने ठूलो परियोजना मिलेनियम च्यालेन्ज कर्पोरेसन (एमसिसी) मा असर नपरेकाले स्रोत व्यवस्थापनमा ठुलो समस्या हुने देखिन्न ।”आयोगका उपाध्यक्ष अधिकारीले प्रतिवेदन तयार गर्दा परियोजनाको लागत र कार्यान्वयनलाई यथार्थपरक बनाउने प्रयास गरिएको बताउनुभयो । “स्रोत लागत पनि ठुलो नबनाउने र कार्यान्वयनमा सहज हुने गरी यथार्थपरक बनाएका छौँ,” उहाँले भन्नुभयो ।  आयोगले प्राथमिकता प्राप्त आयोजनाको प्रक्रियामा पूर्ण रूपमा समीक्षा गरेको जनाएको छ । त्यस्तै राष्ट्रिय गौरवका आयोजनामा कति स्रोत राख्दा कहिले सम्पन्न हुन सक्छ भन्ने विश्लेषण पनि आयोगले गरेको छ । यस पटक आयोजना कार्यान्वयनमा देखिएका समस्या समाधान गर्न ‘म्याक्रो र फिस्कल मोडल’ प्रयोग गरिएको उपाध्यक्ष अधिकारीले जानकारी दिनुभयो । आयोजना कार्यान्वयन प्रक्रियामा समेत आयोगले आफ्नो भूमिका सिर्जना गरेको छ । परियोजना कार्यान्वयनमा आयोगको प्रभावकारी भूमिका उल्लेख गरिएको अधिकारीले बताउनुभयो । यसका लागि मुलुकका विभिन्न ठाउँमा परियोजना कार्यान्वयनको जानकारी र प्रक्रियाका सन्दर्भमा आयोगले विभिन्न कार्यक्रम आयोजना गर्न लागेको उहाँले जानकारी दिनुभयो । गत असोजमा आएको बाढीले अर्थतन्त्रमा पु¥याएको क्षति र त्यसको पुनर्निर्माणका लागि स्रोतको आधार पहिचान गर्ने, माग बढाउने उपायलाई पनि सम्बोधन गरेर प्रतिवेदन तयार गरेको आयोगले जनाएको छ । १६ औँ योजनाले लिएका लक्ष्यको कार्यान्वयनलाई केन्द्रित गरेर स्रोत र खर्चको सीमा निर्धारण गरिएको पनि आयोगले उल्लेख गरेको छ । परियोजना कार्यान्वयनमा सबैले स्वामित्व लिने र त्यसलाई राजनीतिक रूपमा समेत सहजीकरण गर्ने गरी आयोजना कार्यान्वयनको प्रव्रिmया मिलाइएको उपाध्यक्ष अधिकारीले जानकारी दिनुभयो । “स्रोत छरिने र परियोजना कार्यान्वयन नहुने अवस्थाको प्रतिवेदनमार्फत समाधान प्रस्तुत गरेका छौँ,” उहाँले भन्नुभयो ।",
      "link": "https://gorkhapatraonline.com/news/143867",
      "image": "https://gorkhapatraonline.com/storage/media/253677/conversions/rastriya-yojana-aayog_fkD3OF1NjU-original-thumb.jpg"
    },
    {
      "slug": "143856",
      "title": "एमसीसीको भुक्तानी प्रक्रिया स्थगन",
      "timestamp": 1739836800000,
      "source": "gp",
      "content": "अमेरिकी राष्ट्रपति डोनाल्ड ट्रम्पले गरेको निर्णयसँगै नेपालमा कार्यान्वयनमा आएको अमेरिकी सहायता संस्था मिलेनियम च्यालेन्ज कर्पोरेशन (एमसीसी)को भुक्तानी प्रक्रिया ९० दिनका लागि स्थगन भएको छ।",
      "longContent": "काठमाडौँ, फागुन ६ गते। अमेरिकी राष्ट्रपति डोनाल्ड ट्रम्पले गरेको निर्णयसँगै नेपालमा कार्यान्वयनमा आएको अमेरिकी सहायता संस्था मिलेनियम च्यालेन्ज कर्पोरेशन (एमसीसी)को भुक्तानी प्रक्रिया ९० दिनका लागि स्थगन भएको छ। अर्थ मन्त्रालयले मंगलबार एमसीसीको भुक्तानी प्रक्रिया स्थगन भएको जानकारी गराएको हो। फागुन २ गते इमेलमार्फत् नेपाल सरकार र उक्त निकायबिच सम्पन्न कमप्याक्ट अन्तर्गत कार्यान्वयन भइरहेको आयोजना सम्बन्धि भुक्तानी ९० दिनको लागि स्थगन भएको जानकारी पाएको  मन्त्रालयले जनाएको छ। अमेरिकी राष्ट्रपति ट्रम्पले जनवरी २० मा जारी गरेको आदेश अनुसार एमसीसी फन्डको भुक्तानी रोकिएको मन्त्रालयले प्रष्ट पारेको हो।",
      "link": "https://gorkhapatraonline.com/news/143856",
      "image": "https://gorkhapatraonline.com/storage/media/253658/conversions/MCC-pic_owc26jwtWh-original-thumb.jpg"
    },
    {
      "slug": "143834",
      "title": "नेपाल धार्मिक पर्यटनको सम्भावना भएको देश हो : मन्त्री पाण्डे",
      "timestamp": 1739836800000,
      "source": "gp",
      "content": "संस्कृति, पर्यटन तथा नागरिक उड्यनमन्त्री बद्रीप्रसाद पाण्डेले नेपालमा धार्मिक पर्यटनको सम्भावना रहेको बताउनुभएको छ।",
      "longContent": "अर्जुन काफ्लेस्याङ्जा, फागुन ६ गते। संस्कृति, पर्यटन तथा नागरिक उड्यनमन्त्री बद्रीप्रसाद पाण्डेले नेपालमा धार्मिक पर्यटनको सम्भावना रहेको बताउनुभएको छ। अर्जुनचौपारी गाउँपालिका–१ जलबराह धार्मिक वनमा निर्माण भएको नेपालकै पहिलो नवग्रह मन्दिरको अनुष्ठान, गीता ज्ञान महायज्ञ तथा धार्मिक महोत्सवमा मंगलबार मन्त्री पाण्डेले मानव सभ्यताको लागि नवग्रह मन्दिर कोषेढुङ्गा हुने बताउनुभयो। नेपाल नै धार्मिक पर्यटनको सम्भावना भएको देश भएको बताउदै मन्त्री पाण्डेले नवग्रह मन्दिर अब धार्मिक पर्यटकीय स्थल बनेको जिकिर गर्नुभयो। नवग्रहले आलमदेवीदेखि मुक्तिनाथ जस्ता धार्मिक स्थललाई जोडनुपर्ने बताउदै मन्त्री पाण्डेले अब हजारौँ दर्शनार्थी आउने बताउनुभयो। जल, जडिबुटी, वन लगायतका प्राकृतिक हिसाबले नेपाल धनी रहेको उहाँको भनाइ छ। स्थानीय आमा दिदी बहिनीको मुख्य सहयोगमा मन्दिर बनेको सुन्दा आफू हर्षित भएको बताउदै मन्त्री पाण्डेले मातृशक्तिले देखाएको बाटो हाम्रा लागि कल्याणकारी बाटो भएको बताउनुभयो। \tसरकारले विकासको लागि त्रिभुजको परिकल्पना गरेको बताउदै मन्त्री पाण्डेलले नेपालको बिचमा रहेको मुग्लिन, पोखरा र बुटवललाई जोडने बताउनुभयो। \tस्याङ्जाको भविष्य रहेको रहेको बताउदै सिद्धार्थ राजमार्ग चौडा गरेसँगै जिल्लाले विकासले फड्को मार्ने मन्त्री पाण्डेको भनाइ छ। कार्यक्रममा संघीय सांसद राजु थापाले नवग्रह मन्दिरले धार्मिक पर्यटनको बाटो खोलेको बताउनुभयो। यस्तै प्रदेश सांसद कल्पना तिवारी, उपाध्यक्ष सपना गुरुङ, प्रमुख प्रशासकीय अधिकृत कौशल पाण्डेलगायतले कार्यक्रमलाई सम्बोधन गर्नुभयो। १४४ वर्षमा आएको महाकुम्भको समयमा महाशिवरात्रीको अवसर पारेर यहाँ प्राण प्रतिष्ठा तथा अनुष्ठान र धार्मिक महोत्सव हुँदैछ। फागुन १४ गतेसम्म चल्ने नवग्रह मन्दिरको अनुष्ठान तथा धार्मिक महोत्सवमा एक करोड २५ लाख दीप प्रज्वलन, चार वेदको पाठ पारायण, गायत्री मन्त्रद्वारा सवालाख हवन, आर्मिक अन्र्तक्रिया, सन्ध्याकालीन महाआरती तथा भजनकृतन गरिने छ।",
      "link": "https://gorkhapatraonline.com/news/143834",
      "image": "https://gorkhapatraonline.com/storage/media/253643/conversions/nawagara-mandir--original-thumb.jpg"
    },
    {
      "slug": "143833",
      "title": "जलविद्युत् क्षेत्र सङ्कट उन्मुखः करिब ५१ अर्ब बराबरको आइपिओ रोकियो",
      "timestamp": 1739836800000,
      "source": "gp",
      "content": "जलविद्युत क्षेत्रको करिब ५१ अर्ब बराबरको आइपिओ रोकिएको छ । २८ हजार ५०० मेगावाट विद्युत उत्पादन गर्न ६२ खर्ब लाग्ने भए पनि जलविद्युत क्षेत्रले अहिले सेयर जारी गर्न पाइरहेका छैनन् ।",
      "longContent": "काठमाडौँ, फागुन ६ गते । जलविद्युत् क्षेत्रको करिब ५१ अर्ब बराबरको आइपिओ रोकिएको छ । २८ हजार ५०० मेगावाट विद्युत् उत्पादन गर्न ६२ खर्ब लाग्ने भए पनि जलविद्युत् क्षेत्रले अहिले सेयर जारी गर्न पाइरहेका छैनन् । नेपाल सरकारले ४२ वटा जलविद्युत् र २ वटा सोलर परियोजनाको आइपिओ रोकिएको छ । करिब ५१ अर्ब बराबरको आइपिओ रोक्दा यो क्षेत्रमा सङ्कट देखिन थालेको सरोकारवलाहरूले बताएका छन् । स्वतन्त्र ऊर्जा उत्पादकहरूको संस्था, नेपाल (इप्पान) का अध्यक्ष गणेश कार्कीले आइपीओ जारी गर्न नदिएर सरकारले जलविद्युत् उत्पादकलाई हात बाँधेर राखेको बताउनुभएको छ । नेपाल आर्थिक पत्रकार सङ्घले मङ्गलबार राजधानीमा गरेको एक कार्यक्रममा अध्यक्ष कार्कीले भन्नुभयो, ‘‘सरकारले १० प्रतिशत सेयर स्थानीय तहलाई दिनुपर्छ भन्ने कानुनी व्यवस्था गरेको छ । स्थानीयले सेयर किन नदिएको भनी उत्पादकहरूको गाडी फुटाउन थालेका छन् । धितोपत्र बोर्डले आइपीओ स्वीकृत नदिएसम्म उत्पादकले त सेयर दिन सक्दैनौं ।’’लेखा समितिले २०८० पुस १२ गतेको निर्देशनका कारण आइपिओ रोकिएको छ । लेखा समितिको उक्त निर्देशनले आइपिओ निष्कासन रोकिएको बताउँदै उहाँले अब समितिले नै उक्त निर्णय सच्चाउनु पर्ने बताउनुभयो । उहाँले भन्नुभयो, ‘‘सङ्घीय संसदकै लेखा समिति र अर्थ समितिबिच नै मत बाँझिएको छ । हामी व्यावसायी आयोजनामा ध्यान दिनुपर्नेमा विभिन्न निकायमा धाउँदै जानु परेको छ । अहिले जलविद्युत् क्षेत्र छट्पटीमा छ । यो समस्या छिट्टै हल गरिदिनुपर्‍यो ।’’ इप्पानका अनुसार अहिले झण्डै ११ हजार मेगावाटका आयोजनाहरू निर्माणमा छन् । ३५ सय मेगावाटका आयोजनाहरूबाट बिजुली बलिरहेको छ । त्यसमध्येका ८० प्रतिशतका आयोजनामा नेपाली निजी क्षेत्रले लगानी गरिसकेको छ । आजको दिनमा यो क्षेत्रमा १५ खर्ब रुपियाँ लगानी भइसकेको छ । ६५ लाखभन्दा बढि नेपालीहरूले यो क्षेत्रमा लगानी गरिसकेका छन् । अनेक बाहानामा यो क्षेत्रलाई सरकारले अप्ठ्यारोमा पार्न हुँदैन ।इप्पान कार्यसमिति सदस्य सुपन जोशीले नेपाल सरकारले स्थानीय प्रभावित क्षेत्रका बासिन्दालाई बढीमा १० प्रतिशत सेयर दिनुपर्ने व्यवस्था रहेको बताउँदै सरकारले प्राथमिक सेयरको स्वीकृत नदिँदा स्थानियको समस्या आएको बताउनुभयो  । उहाँले भन्नुभयो, ‘‘लेखा समितिले २०८० पुस १२ गतेको निर्देशनका कारण आइपिओ रोकिएको छ । आइपिओबाट आउने पुँजी कम्पनीमा नआउँदा बैंक तथा वित्तीय संस्थाले ऋण रोक्ने गरेका छन्, ठुलो परियोजनाको कल्पना गर्दा क्राउड फन्डिङ एउटा माध्यम हुने तर आइपिओमा जान नसक्दा ती सेयरधनीहरू समेत लगानी गर्न बाटपछि हट्ने अवस्था छ । समयमा आयोजना नबन्दा लगद बढ्नुका साथै नेपाल विद्युत् प्राधिकरणको पेनाल्टी लाग्ने गरेको छ ।’’सो कार्यक्रममा सार्वजनिक लेखा समितिका सभापति ऋषिकेश पोखरेलले लेखा समितिको जलविद्युतको आइपिओ रोकिएको विषयमा बादविवादभन्दा पनि समाधान गर्न लाग्नुपर्ने बताउनुभयो । सार्वजनिक लेखा समितिले निर्णय गरेको विषयमा पुनः छलफलगरी समाधान गर्न सकिने बताउनुभयो । व्यावसायीहरूले सार्वजनिक लेखा समितिले गरेको निर्णयको विषयमा छलफल गर्नुपर्नेमा देखाइदिनका लागि आर्थिक समितिमा पुगेको देखिन्छ । समितिमा निवेदन दिएपछि छलफल गर्नुपर्छ । निजी क्षेत्रलाई प्रवर्धन गर्नका लागि लेखा समितिले सहयोग गर्ने बताउनुभयो ।उहाँका अनुसार डुबेका कम्पनीले पनि आइपिओ जारी गरिरहेको अवस्था छ । सबै कम्पनीलाई एउटै डालोमा हाल्न नमिले पनि विभिन्न ट्रेन्डकै अध्ययनगरी निर्णय गरेको बताउनुभयो । उहाँले भन्नुभयो, ‘‘हामीले ऋण नतिर्दासम्म प्रमोटर लगानीकर्ता बाहिरिनु हुँदैन भनि निर्णय गरेका हौं । स्थानियलाई १० प्रतिशत सेयर दिनुपर्छ भनेको ऋणको भार बोकाउनु हो वा नाफाको प्रतिशत बाँडेको स्पष्ट हुनुपर्छ ।’’नेपाली कांग्रेसका प्रमुख सचेतक श्यामकुमार घिमिरेले प्राथमिक सेयर निष्कासन हुन नसक्दा समस्या भएको बताउनुभयो  ।  सार्वजनिक लेखा समितिले गरेको निर्णयमा अलमल भएको बताउँदै समितिमा पुनः छलफल हुने उहाँको भनाइ छ । उहाँले भन्नुभयो, ‘‘विश्वभर नै विकास निजी क्षेत्रले गरेको छ । निजी क्षेत्र भनेको जनता हो । निजी क्षेत्रलाई प्रवर्धन गर्न नेपाली कांग्रेसले सहयोग गर्छ । तर नियत नै ठगीको राखेर सेयर निष्काशन गर्नु हुँदैन नियमन हुनुपर्छ । प्राथमिक सेयर निष्कासनको अवधारण राम्रो रहेको छ । सर्वसाधरणले लगानी गर्न पाउँछन् । थप आयोजना निर्माण हुनेछ ।’’ कार्यक्रममा, नेपाल विद्युत् प्राधिकरणका कार्यकारी निर्देशक कुलमान घिसिङले सर्वसाधरणको लगानीबाटै जलविद्युत् क्षेत्रको विकास सम्भव भएको बताउनुभयो । उहाँले आइपिओमा लगानी गर्दा जोखिम देखिए पनि नियमन गरी सेयर खोल्नुपर्ने बताउनुभयो । उहाँका अनुसार विद्युत् प्राधिकरणले १२ हजारको विद्युत खरिद बिक्री सम्झौता (पिपिए) गरेको छ् । हाल ३५ सय मेगावाटका आयोजना सञ्चालन भए पनि हिउँदा ११ सय मेगावाट मात्रै उत्पादन भएको छ ।२८ हजार ५०० मेगावाट विद्युत पुर्‍याउनका लागि विद्युत् प्राधिकरणले अझे पिपिए खोल्ने पक्षमा रहेको घिसिङको भनाइ छ । उहाँले भन्नुभयो, ‘‘हाल पिपिए भएका सबै परियोजना निर्माणको चरणमा गएका छैनन् । पिपिए गरी निर्माण नगर्ने तर नयाँ पिपिए गर्नुपर्ने माग राख्नु कति उचित हो ? प्राधिकरणसँग पिपिए सम्झौता गरी आयोजना ओगटेर मात्रै राख्ने प्रवृत्ति अन्त्य हुनुपर्छ  । नेपाल सरकारले भारतसँग सम्झौता गरेको क्रसबोर्डर प्रसारण लाइन सञ्चालन हुँदा भारतलाई आम्दानीको ग्यारेन्टी गरेको छ । नेपाल विद्युत् प्राधिकरण सात खर्बको सम्पत्ति राखेर बसेको भन्दै सर्वसाधरणका लागि प्राथमिक सेयर खोल्ने चरणमा छ । प्राधिकरणले २० प्रतिशत सेयर जारी गर्ने तयारी पनि गरेको छ ।’’त्यस्तै, विद्युत् नियमन आयोगका अध्यक्ष डा. रामप्रसाद धितालले जलविद्युत् आयोजनाको नियमन कुन संस्थाले गर्ने भन्ने विषयमा सरलीकरण गरिरहेको बताउनुभयो । उहाँले भन्नुभयो, ‘‘जलविद्युतका आयोजनाले प्राथमिक सेयर निष्कासन गर्दा धितोपत्र बोर्ड, कम्पनी रजिष्टार र नियमन आयोगमा कागजपत्र बुझाउनुपर्ने व्यवस्थालाई सहजीकरण गर्न खोजेको छ । जलविद्युत् आयोजनाको प्राविधिक पाटो मात्रै हेर्छौं । जलविद्युत् उत्पादन हुनसक्छ की सक्दैन भन्ने विषयमा पूर्वअनुमति दिन्छौं । धितोपत्र बोर्डसँग मिलेर अहिलेको प्रक्रियालाई कसरी सहज बनाउन सकिन्छ भन्नेमा छलफल गछौं ।’’ त्यसैगरी, अर्थमन्त्रालयका सहसचिव श्यामप्रसाद भण्डारीले सरकारी संयन्त्रबिच समन्वयको कमी रहेको बताउनुभयो । उहाँका अनुसार निजी क्षेत्रको विकासका लागि सरकारी संयन्त्रले सहजीकरण गर्नुपर्नेछ ।उहाँले भन्नुभयो, ‘‘नेपालमा नीतिगत अस्थिरता समस्या भएको स्वीकार गर्दै अर्थमन्त्रालयले लगानी प्रवर्धन गर्न सहजीकरण गर्नुपर्छ । अर्थमन्त्रालयले जलविद्युत् आयोजनाको राजस्व, कर र सहुलियतको विषय बजेटबाटै व्यवस्था गरी अघि बढिरहेको छ । नेपालको जलविद्युतका आयोजना विकास गर्नका लागि लगानीको समस्याभन्दा पनि व्यवस्थापनमा समस्याछ । नेपाल सरकारले २८ हजार ५०० मेगावाट विद्युत उत्पादन गर्नका लागि लगानीको समस्याभन्दा पनि व्यवस्थापनको चुनौती छ । एकै वर्षमा ६२ खर्ब रुपियाँ लगानी आवश्यक नभएकाले वार्षिक लगानी बढ्दै जाँदा रकम जुट्छ ।’’नेपाल धितोपत्र बोर्डका उपनिर्देशक रुपेश केसीले प्राथमिक सेयर निष्कासनमा ३७ प्रतिशत जलविद्युत् आयोजना सूचीकृत भएको बताउनुभयो  । केसीले आर्थिक विकासका लागि पुँजी परिचालन गर्दै लगानीकर्ताको सेयर संरक्षण गर्ने दायित्व रहेको बताउनुभयो । उहाँले भन्नुभयो, ‘‘धितोपत्र बोर्डले पुँजी परिचालनको विषयमात्र भएकोमा अब ऋण परिचालन गर्ने विषयमा व्यवस्था गरिदैँछ ।’’",
      "link": "https://gorkhapatraonline.com/news/143833",
      "image": "https://gorkhapatraonline.com/storage/media/253624/conversions/1739872731-vouMO-original-thumb.jpg"
    },
    {
      "slug": "143829",
      "title": "नेप्से परिसूचकमा लगातार दोहोरो अङ्कको वृद्धि",
      "timestamp": 1739836800000,
      "source": "gp",
      "content": "नेपाल स्टक एक्सचेन्ज (नेप्से) परिसूचकमा लगातार दोहोरो अङ्कको वृद्धि देखिएको छ । मङ्गलबार १९ दशमलव ५६ र सोमबार २९ दशमलव ८७ अङ्कले बढेको नेप्से परिसूचक मङ्गलबार ११ दशमलव ९१ अङ्कले बढेको हो ।",
      "longContent": "काठमाडौँ, फागुन ६ गते । नेपाल स्टक एक्सचेन्ज (नेप्से) परिसूचकमा लगातार दोहोरो अङ्कको वृद्धि देखिएको छ । मङ्गलबार १९ दशमलव ५६ र सोमबार २९ दशमलव ८७ अङ्कले बढेको नेप्से परिसूचक मङ्गलबार ११ दशमलव ९१ अङ्कले बढेको हो । शून्य दशमलव ४३ प्रतिशतको वृद्धिपछि नेप्से परिसूचक दुई हजार ७३९ दशमलव ८२ को विन्दुमा कायम भएको छ । आज ३१४ कम्पनीको एक करोड ८२ लाख ३० हजार ३०२ कित्ता शेयर ९९ हजार ५८५ पटक खरिदबिक्री हुँदा रु १० अर्ब ४३ करोड ७० लाख छ हजार २१४ बराबरको कारोबार भएको छ । आजको कारोबारमा बैङ्किङ शून्य दशमलव २२, लगानी एक दशमलव २४, जीवन बिमा एक दशमलव ७४, निर्जीवन बिमा शून्य दशमलव ३०, व्यापार शून्य दशमलव ४१ र अन्य समूह तीन दशमलव ६७ प्रतिशतले बढेको छ । अरू सबै समूहको उपसूचक घटेको छ । विकास बैङ्क एक दशमलव ७४, वित्त एक दशमलव ५०, होटेल तथा पर्यटन एक दशमलव ०४, जलविद्युत् शून्य दशमलव १३, उत्पादन तथा प्रशोधन शून्य दशमलव ०६, लघुवित्त शून्य दशमलव ७९ र म्युचुअल फन्ड शून्य दशमलव ०५ प्रतिशतले घटेको छ । वीन नेपाल लघुवित्त वित्तीय संस्था लिमिटेड, गुराँस लघुवित्त वित्तीय संस्था लिमिटेड, इमर्जिङ नेपाल लिमिटेड र गार्डियन माइक्रोलाइफ इन्स्योरेन्स लिमिटेडको शेयर मूल्यमा सकारात्मक सर्किट लागेको छ । त्यस्तै, सप्तकोशी डेभलपमेन्ट लिमिटेड र कुमारी डिभेन्चर–२०८६ को शेयर मूल्यमा भने नकारात्मक सर्किट लागेको छ । कारोबार रकम र कारोबार भएका शेयर सङ्ख्याका आधारमा हिमालयन रिइन्स्योरेन्स लिमिटेड अगाडि देखिएको छ । यो कम्पनीको आज ८२ करोड दुई लाख ३६ हजार ९१० बराबरको आठ लाख ९३ हजार ८५ कित्ता शेयर किनबेच भएको छ । रासस",
      "link": "https://gorkhapatraonline.com/news/143829",
      "image": "https://gorkhapatraonline.com/storage/media/253614/conversions/nepse-original-thumb.jpg"
    },
    {
      "slug": "143799",
      "title": "समितिको निर्देशनले आइपिओ निष्कासन रोकिनु हुँदैनः सांसद",
      "timestamp": 1739836800000,
      "source": "gp",
      "content": "संसदीय समितिको निर्देशनले आइपिओ निष्कासन रोकिन नहुने भन्दै सांसदहरूले समितिको ध्यानाकर्षण गराएका छन् ।",
      "longContent": "काठमाडौँ, फागुन ६ गते । संसदीय समितिको निर्देशनले आइपिओ निष्कासन रोकिन नहुने भन्दै सांसदहरूले समितिको ध्यानाकर्षण गराएका छन् ।मङ्गलबार प्रतिनिधिसभाको सार्वजनिक लेखा समितिको बैठकमा बोल्नुहुँदै सांसदहरूले समितिका कारण सरकारका कुनै पनि निकायको काम कारबाही रोकिनु नहुनेतर्फ सचेत गराएका हुन् । समितिको बैठकमा बोल्नुहुँदै नेपाली कांग्रेसका प्रमुख सचेतक श्यामकुमार घिमिरेले सरकार संसदप्रति उत्तरदायी हुनुपर्ने र सरकारी निकायहरू सरकारप्रति उत्तरदायी हुनुपर्ने बताउनुभयो । उहाँले संसदीय समितिले दिएको कुनैपनि निर्देशन वा पत्रबाट सरकारी निकायहरूको काम रोकिनु नहुने जानकारी दिनुभयो । उहाँले समितिले कुनै पनि सरकारी निकायलाई पत्र लेख्ने काम गर्न नहुने बताउनुभयो । सरकारी निकायलाई पत्र लेख्ने कुरा सैद्धान्तिक मान्यताको पनि खिलाफ हुने उहाँको भनाइ छ । उहाँले सार्वजनिक लेखा समितिले पठाएको पत्रअनुसार धितोपत्र बोर्डले आइपिओ जारी गर्न रोकिएको अवस्था रहेको उल्लेख गर्दै समितिले सरकारी निकायहरूलाई पत्र लेखेर कामकारबाही रोक्न नमिल्ने उल्लेख गर्नुभयो । प्रमुख सचेतक घिमिरेले समितिका काम कारबाहीहरूले सरकारी काम कारबाहीहरूलाई प्रभावित गर्ने, प्रक्रिया अबरुद्ध गर्ने किसिमका पत्राचार गर्न नहुने स्पष्ट पार्नुभयो । समितिको बैठकमा बोल्नुहुँदै नेकपा (एमाले)का सांसद गोकुलप्रसाद बाँस्कोटाले समितिबाट दिइने निर्देशनले काम कारबाहीमा समस्या पर्न नहुने उल्लेख गर्नुभयो । काम नै ठप्प हुनेगरी निर्देशन दिन नमिल्ने उहाँको भनाइ छ । अहिले सार्वजनिक लेखा समितिको पत्रकै कारण आइपिओ जारी गर्न मिलेन भन्ने समाचार आइरहेको भन्दै यसमा गम्भीर हुन आग्रह गर्नुभयो । ‘‘यहाँबाट जारी गरिने कैयन चिजहरूले समस्या परेको छ । काम काज नै ठप्प हुनेगरी निर्देशन दिनुपर्ने की ? नगर्नुपर्ने भन्ने गुनासा आएका छन् । कयौँ कम्पनीहरूको आइपिओ जारी गर्ने कुरामा यहीँको निर्देशनले जारी हुन सकेनन् । हामीले पत्र के लेख्यौँ मलाई थाहा छैन ।,’’ सांसद बाँस्कोटाले  भन्नुभयो, ‘‘त्यो पत्रकै कारण आइपिओ जारी गर्न मिलेन भन्ने छ । कामचोर प्रवृत्ति भएकाले यो देखाएर नदिएको हो भने थाहा छैन । सरकारलाई कानुन मिचेर काम नगर भनेर छुट पो नदिने हो । चेतावनी दिने हो । यहाँबाट जाने पत्रले कारबाही गर्ने निकाय आफैँ भएजस्तो नबनौँ ।’’सांसद बाँस्कोटाले समितिले सरकारलाई कानुन मिचेर काम गर्ने छुट दिन नहुने तर समिति कारबाही गर्ने निकाय जस्तो बन्नु नहुने बताउनुभयो ।",
      "link": "https://gorkhapatraonline.com/news/143799",
      "image": "https://gorkhapatraonline.com/storage/media/253551/conversions/GopalDahal_KTM_RSS_06__MG_8094(2)-original-thumb.jpg"
    },
    {
      "slug": "143797",
      "title": "बजेट खर्च गर्न प्रदेश सरकारहरु कमजोर",
      "timestamp": 1739836800000,
      "source": "gp",
      "content": "मुलुक तीन तहको संरचनामा गएपछि मुलुकले छिटो फड्को मार्ने अपेक्षा गरिएपनि प्रदेश संरचना भने कमजोर देखिएको छ ।  आफ्नो मौलिकतामा नभई सङ्घीय सरकारको सिको गर्दै स्रोतको सही अनुमान नगरी ठुलो आकारको बजेट ल्याएका प्रदेश सरकारहरुले चालु आर्थिक वर्ष सकिन पाँच महिना बाँकी नरहँदा आफैँले ल्याएको बजेटको ठुलो हिस्सा खर्च गर्न सकेका छैनन् ।",
      "longContent": "काठमाडौं, फागुन ६ गते । मुलुक तीन तहको संरचनामा गएपछि मुलुकले छिटो फड्को मार्ने अपेक्षा गरिएपनि प्रदेश संरचना भने कमजोर देखिएको छ ।आफ्नो मौलिकतामा नभई सङ्घीय सरकारको सिको गर्दै स्रोतको सही अनुमान नगरी ठुलो आकारको बजेट ल्याएका प्रदेश सरकारहरुले चालु आर्थिक वर्ष सकिन पाँच महिना बाँकी नरहँदा आफैँले ल्याएको बजेटको ठुलो हिस्सा खर्च गर्न सकेका छैनन् । चालु आर्थिक वर्षको ६ महिनाको अवधिलाई हेर्ने हो भने कुनैपनि प्रदेशले कुल बजेटको ३० प्रतिशत बजेट खर्च गरेका छैनन् । सात प्रदेशमध्ये बजेट खर्च गर्न सबैभन्दा असफल मधेश सरकार हो । ४३ अर्ब ८९ करोड रुपियाँको बजेट ल्याएको मधेश सरकारले चालु आर्थिक वर्षको ६ महिनासम्ममा दुई अर्ब ४६ करोड अर्थात् कुल बजेटको ५.६१  प्रतिशत मात्रै खर्च गरेको छ । खर्चको ठुलो हिस्सा मधेश सरकारले चालु खर्चमै गरेको छ । सबैभन्दा बढी बजेट खर्च गर्ने कोशी प्रदेश हो । यो वर्षका लागि कोशी सरकारले ३५ अर्ब २७ करोडको कुल बजेट ल्याएकोमा आठ अर्ब ७६ करोड अर्थात् कुल बजेटको २४.८५ प्रतिशत बजेट खर्च गरेको छ । चालु वर्षका लागि ६४ अर्ब ५४ करोडको बजेट ल्याएको बागमती सरकारले चालु आवको ६ महिनामा १० अर्ब ५० करोड अर्थात् १६.२७ प्रतिशत बजेट खर्च गर्न सफल देखिएको छ । गण्डकी, लुम्बिनी, कर्णाली, सुदूरपश्चिम सरकारहरु पनि आफूले ल्याएको बजेट खर्च गर्न सफल देखिएका छैनन् । उनीहरुको खर्च पनि निराशाजनक छ । गण्डकी सरकारले कुल विनियोजत बजेटको १९.३६ प्रतिशत बजेट खर्च गरेको छ भने लुम्बिनिले १९.३४ प्रतिशत, कर्णालीले विनियोजित बजेटको १५.१४ प्रतिशत, सुदूरपश्चिमले १४.८२ प्रतिशत बजेट खर्च गरेको छ ।  मौलिकता देखिँदैनसङघीय सरकारले वित्तीय समानीकरण अनुदान र राजश्व बाँडफाँटको सिलिङ पठाएसँगै प्रदेश सरकारहरु बजेट निमार्णको गृहकार्यमा जुट्छन् । संवैधानिक व्यवस्थाअनुसार उनीहरुले हरेक वर्षको असार १ मा बजेट ल्याउनुपर्छ । पछिल्ला वर्षहरुमा प्रदेश सरकारले ल्याएका बजेट, कार्यक्रमहरु हेर्ने हो भने धेरैजसो केन्द्र सरकारका कार्यक्रमहरुको सिकोमा देखिन्छन् । धेरै प्रदेशको बजेट सडक, पूर्वाधारदेखि वितरणमुखी कार्यक्रममा छुट्टाइएको हुन्छ । उनीहरुको बजेटमा कुनै मौलिकता देखिँदैन ।केन्द्रको सिको गर्दै ल्याइएको बजेट खर्चमा उनीहरु चुक्दै जाँदा प्रदेश सरकारहरुको औचित्यमाथि नै प्रश्न उठ्न थालेको छ । मुलुक सङ्घीय संरचनामा गएको एक दशक पुग्नै लाग्दा प्रदेश सरकारहरु केन्द्रको सिको गर्दै ठुलो आकारको बजेट ल्याउने र खर्च गर्न नसकेको अर्थविद डा. चन्द्रमणि अधिकारी बताउनु हुन्छ । उहाँकाअनुसार प्रदेशमा बजेट कार्यान्वयन गर्न योजना र व्यवस्थापन हेर्ने प्राविधक कर्मचारीसहितको जनशक्ति छैन । सरकारहरु समेत पटकपटक फेरिदाँ र मन्त्रालयहरु टुटाउने, फुटाउने गर्दा पनि त्यसको असर परेको छ । उहाँले बजेट बनाउने शैली संघदेखि तल्लो तहको सरकारसम्मै ठिक नभएको बताउनुभयो । उहाँले भन्नुभयो, ‘‘बजेट बनाउने शैली संघमा पनि वैज्ञानिक भएन, प्रदेशमा पनि भएन । खासगरी पुँजीगत बजेटका लागि पहिला योजनाहरु छनोट हुनुपथ्र्यो । परियोजना बैंक तयार हुनुपथ्र्यो । त्यसमा डिटेल अध्ययन भएको हुनुपथ्र्यो । त्यो भएन ।’’उहाँकाअनुसार सबैकुरामा सम्भाव्यता अध्ययन भएर त्यसको आधारमा मध्यकालिन खर्च संरचना हुनुपर्ने, मध्यकालीन खर्च संरचनाले जुनजुन क्षेत्रलाई प्राथमिकतामा राखेको छ । बजेट र स्रोत सुनिश्चिता भएको क्षेत्रलाई बजेटमा राख्ने कानुनी व्यवस्था भए पनि ति कुराहरु कागजमै सिमित भएको गुनासो गर्नुहुन्छ । उहाँले भन्नुभयो, ‘‘बजेट बनाउने बेला हचुवाको भरमा बनाउने र कसको ठुलो भयो भनेर होडबाजी चल्ने गरेको छ । स्रोत प्राप्तिको सुनिश्चिता छैन । आफ्नो काम गर्ने क्षमता समेत ख्याल नगरी बजेट बनाइयो ।’’आफ्नो मौलिकतामा आधारित भएर बजेट बनाउने र खर्च गर्ने सामथ्र्यता प्रदेश सरकारले राख्नुपर्ने उहाँको भनाइ छ ।",
      "link": "https://gorkhapatraonline.com/news/143797",
      "image": "https://gorkhapatraonline.com/storage/media/253537/conversions/1739853814-lfCgo-original-thumb.jpg"
    },
    {
      "slug": "143774",
      "title": "तोलामा सात सयले बढ्यो सुनको मूल्य",
      "timestamp": 1739836800000,
      "source": "gp",
      "content": "अन्तरराष्ट्रिय बजारमा भएको उतारचढावसँगै स्थानीय बजारमा पनि सुनको मूल्य थपघट भएको छ । स्थानीय बजारमा आज प्रतितोला सुनमा रु ७०० ले वृद्धि भएको छ ।",
      "longContent": "काठमाडौँ,  फागुन ६ गते ।  अन्तर्राष्ट्रिय बजारमा भएको उतारचढावसँगै स्थानीय बजारमा पनि सुनको मूल्य थपघट भएको छ । स्थानीय बजारमा आज प्रतितोला सुनमा रु. ७०० ले वृद्धि भएको छ ।\tमङ्गलबार प्रतितोला सुन रु. एक लाख ६८ हजार ७०० मा खरिदबिक्री भएकामा सोही परिमाणको सुन आज बढेर प्रतितोला रु. एक लाख ६९ हजार ४०० कायम भएको नेपाल सुनचाँदी व्यवसायी महासङ्घले जनाएको छ ।आज चाँदीको मूल्य भने स्थिर छ । चाँदी प्रतितोला रु. एक हजार ९७० मा कारोबार भइरहेको छ । अन्तरराष्ट्रिय बजारमा आज सुन प्रतिऔँस दुई हजार ९१४ अमेरिकी डलरमा कारोबार भइरहेको छ । रासस",
      "link": "https://gorkhapatraonline.com/news/143774",
      "image": "https://gorkhapatraonline.com/storage/media/253469/conversions/_gold-original-thumb.jpg"
    },
    {
      "slug": "143742",
      "title": "यस्तो छ आजको तरकारी एवं फलफूलको थोक मूल्यसूची",
      "timestamp": 1739836800000,
      "source": "gp",
      "content": "कालीमाटी फलफूल तरकारी विकास समितिले आजका लागि कृषि उपजहरूको थोक मूल्य निर्धारण गरेको छ ।",
      "longContent": "काठमाडौँ, फागुन ६  गते । कालीमाटी फलफूल तरकारी विकास समितिले आजका लागि कृषि उपजहरूको थोक मूल्य निर्धारण गरेको छ । समितिका अनुसार प्रस्तुत तरकारी र फलफूलको अधिकतम थोक मूल्य निर्धारण गरिएको हो । आज गोलभेँडा ठूलो (नेपाली) प्रतिकेजी रू ६०, गोलभेँडा ठूलो (भारतीय) प्रतिकेजी रू ६०, गोलभेँडा सानो (तराई) प्रतिकेजी रू २५, आलु रातो प्रतिकेजी रू ३५, आलु रातो (भारतीय) प्रतिकेजी रू ३२, प्याज सुकेको (भारतीय) प्रतिकेजी रू ७७, गाजर (लोकल) प्रतिकेजी रू ३०, गाजर (तराई) प्रतिकेजी रू २५, बन्दा (लोकल) प्रतिकेजी रू १५, बन्दा (तराई) प्रतिकेजी रू १५, बन्दा (नरिवल) प्रतिकेजी रू १५, काउली स्थानीय प्रतिकेजी रू १५, स्थानीय काउली (ज्यापु) प्रतिकेजी रू २०, काउली (तराई) प्रतिकेजी रू १५, मूला रातो प्रतिकेजी रू ३०, मूला सेतो (लोकल) प्रतिकेजी रू २५, सेतो मूला (हाइब्रिड) प्रतिकेजी रू २५, भन्टा लाम्चो प्रतिकेजी रू २५ र भन्टा डल्लो प्रतिकेजी रू ५० कायम भएको छ ।यसैगरी मटरकोसा प्रतिकेजी रू ६०, घिउसिमी (लोकल) प्रतिकेजी रू ४०, घिउसिमी (हाइब्रिड) प्रतिकेजी रू ४०, घिउसिमी (राजमा) प्रतिकेजी रू ११०, टाटेसिमी प्रतिकेजी रू ४०, तिते करेला प्रतिकेजी रू १२०, लौका प्रतिकेजी रू ६०, घिरौला प्रतिकेजी रू १००, फर्सी पाकेको प्रतिकेजी रू ५०, फर्सी हरियो (लाम्चो) प्रतिकेजी रू १२, हरियो फर्सी (डल्लो) प्रतिकेजी रू १२, भेण्डी प्रतिकेजी रू ११०, सखरखण्ड प्रतिकेजी रू ८०, बरेला प्रतिकेजी रू ३५, पिँडालु प्रतिकेजी रू ९०, स्कूस प्रतिकेजी रू ४०, रायो साग प्रतिकेजी रू १५, पालुङ्गो साग प्रतिकेजी ४०, चमसुरको साग प्रतिकेजी रू ५०, तोरीको साग प्रतिकेजी रू २५, मेथीको साग प्रतिकेजी रू ५०, प्याज हरियो प्रतिकेजी रू ३०, बकुला प्रतिकेजी रू ६०, तरूल प्रतिकेजी रू ८०, च्याउ (कन्य) प्रतिकेजी रू १२० र च्याउ (डल्ले) प्रतिकेजी रू ३२० निर्धारण गरिएको छ ।ब्रोकाउली प्रतिकेजी रू ३०, चुकुन्दर प्रतिकेजी रू ६०, रातो बन्दा प्रतिकेजी रू ६०, जिरीको साग प्रतिकेजी रू ६०, ग्याठ कोबी प्रतिकेजी रू ६०, सेलरी प्रतिकेजी रू ४००, पार्सले प्रतिकेजी रू ७००, सौफको साग प्रतिकेजी रू ६०, पुदिना प्रतिकेजी रू ४००, गान्टे मूला प्रतिकेजी रू ६०, इमली प्रतिकेजी रू १६०, तामा प्रतिकेजी रू १००, तोफु प्रतिकेजी रू १२० र गुन्द्रुक प्रतिकेजी रू ३०० तोकेकोे छ ।समितिले स्याउ (झोले) प्रतिकेजी रू २३०, स्याउ (फूजी) प्रतिकेजी रू ३००, केरा (दर्जन) रू १५०, कागती प्रतिकेजी रू १६०, अनार प्रतिकेजी रू ३२०, अङ्गुर (हरियो) प्रतिकेजी रू २००, अङ्गुर (कालो) प्रतिकेजी रू ३००, सुन्तला (नेपाली) प्रतिकेजी रू १८०, सुन्तला (भारतीय) प्रतिकेजी रू ११०, मौसम प्रतिकेजी रू १५०, जुनार प्रतिकेजी रू ११०, भुइँकटहर प्रतिगोटा रू १८०, काँक्रो (लोकल) प्रतिकेजी रू ११०, काँक्रो (हाइब्रिड) प्रतिकेजी रू ४०, रूख कटहर प्रतिकेजी रू ११०, नासपाती (चाइनिज) प्रतिकेजी रू २४०, मेवा (नेपाली) प्रतिकेजी रू ६०, मेवा (भारतीय) प्रतिकेजी रू १००, अम्बा प्रतिकेजी रू १२०, लप्सी प्रतिकेजी रू ७०, स्ट्रबेरी (भुइँऐसेलु) प्रतिकेजी रू ४०० र किबी प्रतिकेजी रू २५० निर्धारण गरिएको छ ।यसैगरी अदुवा प्रतिकेजी रू १२०, खुर्सानी सुकेको प्रतिकेजी रू ४००, खुर्सानी हरियो प्रतिकेजी रू ७०, खुर्सानी हरियो (बुलेट) प्रतिकेजी रू १००, खुर्सानी हरियो (माछे) प्रतिकेजी रू ५०, भेडेखुर्सानी प्रतिकेजी रू ७०, लसुन हरियो प्रतिकेजी रू ६०, हरियो धनिया प्रतिकेजी रू ४०, लसुन सुकेको चाइनिज प्रतिकेजी रू ३००, लसुन सुकेको नेपाली प्रतिकेजी रू ३००, छ्यापी सुकेको प्रतिकेजी रू १६०, छ्यापी हरियो प्रतिकेजी रू २५०, ताजा माछा (रहु) प्रतिकेजी रू ३५०, ताजा माछा (बचुवा) प्रतिकेजी रू २६०, ताजा माछा (छडी) प्रतिकेजी रू २६०, ताजा माछा (मुङ्गरी) प्रतिकेजी रू ४५०, राजा च्याउ प्रतिकेजी रू ३०० र सिताके च्याउ प्रतिकेजी रू ८०० तोकेको छ । रासस",
      "link": "https://gorkhapatraonline.com/news/143742",
      "image": "https://gorkhapatraonline.com/storage/media/253428/conversions/adrhs-original-thumb.jpg"
    },
    {
      "slug": "143739",
      "title": "ऊर्जालाई स्थानीयसँग जोडे समृद्धि हासिल हुनेछ",
      "timestamp": 1739836800000,
      "source": "gp",
      "content": "ऊर्जा, जलस्रोत तथा सिँचाइमन्त्री दीपक खड्का केही दिनअघि ‘इन्डिया इनर्जी विक–२०२५’ मा भाग लिई स्वदेश फर्कनुभएको छ ।",
      "longContent": "ऊर्जा, जलस्रोत तथा सिँचाइमन्त्री दीपक खड्का केही दिनअघि ‘इन्डिया इनर्जी विक–२०२५’ मा भाग लिई स्वदेश फर्कनुभएको छ । ऊर्जा क्षेत्रको विकासका लागि कार्यक्रम उपलब्धिमूलक भएको उहाँले बताउनुभएको छ । भारत भ्रमणका क्रममा भारतका विद्युत्मन्त्री, जलशक्तिमन्त्री र पेट्रोलियम तथा प्राकृतिक ग्यासमन्त्रीसँग भएको छुट्टाछुट्टै भेटवार्ताले दुई देशबिचको सम्बन्ध अझ प्रगाढ भएको उहाँको दाबी छ । सात महिनादेखि मन्त्रालयको बागडोर समालेका मन्त्री खड्का सबै नेपालीको घरमा विद्युत् सेवा पुर्‍याउने लक्ष्यका साथ सरकारले काम गरिरहेको बताउनुहुन्छ । आगामी १० वर्षमा १० हजार मेगावाट बिजुली निर्यात गर्न सरकारको निर्णय कार्यान्वयन गराउने र ‘डेडिकेटेड’ र ‘ट्रङक लाइन’ का सम्बन्धमा देखिएको समस्या समाधान गर्न उहाँ प्रतिबद्ध भएर लाग्नुभएको छ । ऊर्जालाई स्थानीय जनतासँग प्रत्यक्ष जोड्न सके आर्थिक रूपमा पनि सबल बनाउन सकिन्छ भन्ने उहाँको तर्क छ । नेपालको विद्युत् उत्पादन, यसको निर्यात र स्थानीय मागबमोजिम आत्मनिर्भरको बाटोलगायतका विषयमा मन्त्री खड्कासँग गोरखापत्रका भेषराज बेल्बासेले गर्नुभएको कुराकानी :ऊर्जा मन्त्रालय समालेपछिको यो दोस्रो भारत भ्रमण हो । नेपालको ऊर्जा विकासका लागि भ्रमण उपलब्धिमूलक रह्यो । नयाँ दिल्लीमा नेपाल–भारत सचिवस्तरीय संयुक्त निर्देशक समितिको १२ औँ बैठक पनि सम्पन्न भयो । करिब दुई वर्षदेखि टुङ्गोमा पुर्‍याउन नसकिएका नेपाल–भारत अन्तर्देशीय प्रसारण लाइनका केही विषयमा उल्लेख्य उपलब्धि भयो । बैठकमा नेपाल–भारत मौजुदा विद्युत् प्रसारण लाइन, निर्माणाधीन तथा प्रस्तावित अन्तर्देशीय प्रसारण लाइन, भारतीय लगानीका विभिन्न जलविद्युत् आयोजना तथा सम्बद्ध प्रसारण लाइन आयोजना, अन्तर्देशीय विद्युत् आयात–निर्यातलगायतका विषयमा छलफल भई सहमति भएको छ ।भारत भ्रमणका क्रममा भारतका विद्युत्मन्त्री मनोहरलाल खट्टर, जलशक्तिमन्त्री सिआर पाटिल र पेट्रोलियम तथा प्राकृतिक ग्यासमन्त्री हरदीपसिंह पुरीसँग छुट्टाछुट्टै भेटवार्ता भयो । उक्त भेटले दुई देशबिचको सम्बन्ध अझ प्रगाढ भएको छ ।पञ्चेश्वर बहुउद्देश्यीय आयोजना अगाडि बढाउनेबारेमा सहमति अगाडि बढेको छ । यसलाई प्रधानमन्त्रीस्तरीय बैठकबाट अन्तिम टुङ्गो लगाउनेबारे महत्वपूर्ण छलफल भएको छ । भारत भ्रमणका क्रममा नेपालसँग भएका ठुला आयोजना सम्पन्न गर्नेबारे छलफल भएको छ ।नेपाल र भारतबिच अन्तर्देशीय प्रसारण लाइन निर्माणको मोडालिटीबारे दुई देशबिच सचिवस्तरका बैठकमा सहमति पनि भएको छ । ऊर्जा विकास मार्गचित्र–२०८१ ले राखेको २८ हजार पाँच सय मेगावाट विद्युत् उत्पादनको लक्ष्य पूरा गर्न उक्त सहमति कोसेढुङ्गा साबित हुने छ । उक्त सहमति मुलुक र ऊर्जा क्षेत्रका लागि ठुलो उपलब्धि हो ।हामीले १० वर्षभित्र भारतमा १० हजार र बङ्गलादेशमा पाँच हजार मेगावाट विद्युत् निर्यात गर्ने भनिरहेका छौँ । त्यसका लागि आवश्यक पर्ने प्रसारण लाइन निर्माणका लागि महत्वपूर्ण सहमति भएको छ । सहमति भएको प्रसारण लाइन निर्माण हुँदा हामी भारत र बङ्गलादेशमा १७/१८ हजार मेगावाट विद्युत् निर्यात गर्न सक्छौँ ।बङ्गलादेशका ऊर्जामन्त्रीसँग पनि महत्वपूर्ण भेटघाट र छलफल भयो । हामीले जुन उद्देश्यका साथ बङ्गलादेशसँग पनि विद्युत् व्यापार गरेका हौँ, त्यसलाई अगाडि बढाउने सङ्केत मिलेको छ । चाँडै नै यसले पनि मूर्त रूप लिन्छ । नेपालले भारतको सहयोग लिएर काम गर्नुपर्ने भएकाले बङ्गलादेशतर्फ पनि प्रसारण लाइन बनाउने विषयमा छलफल अगाडि बढेको छ ।टनकपुरदेखि नेपाल–भारत सिमानासम्मको लिङ्क नहर निर्माण सम्पन्न भइसकेको छ तर यसका लागि सञ्चालन कार्यविधि प्रक्रियालाई चाँडै अन्तिम रूप दिई महाकाली सन्धि अनुसार पानी छाड्ने सहमति भएको छ । दुई देशबिचको बाढी र डुबान व्यवस्थापन गर्न संयुक्त समितिको बैठक आगामी मार्च २२ देखि २४ सम्म गर्ने छलफल भएको छ ।हाल सञ्चालनमा रहेको पहिलो अन्तर्देशीय ढल्केबर–मुजफ्फरपुर चार सय किलोभोल्ट प्रसारण लाइनबाट हुने विद्युत् आयात–निर्यातको परिमाण आठ सय मेगावाटबाट एक हजार मेगावाट पुर्‍याउने विषय अगाडि बढ्ने भएको छ । यस्तै चमेलिया (नेपाल) जौलिजीवी (भारत) बिचको २२० किलोभोल्ट डबल सर्किट प्रसारण लाइनको विस्तृत परियोजना प्रतिवेदन मार्च २०२५ सम्म तयार गर्ने र नेपाल खण्डको प्रसारण लाइन नेपाल विद्युत् प्राधिकरण तथा भारत खण्डको प्रसारण लाइन पावर ग्रिडले डिसेम्बर, २०२७ सम्म निर्माण सम्पन्न गर्ने भएको छ ।नेपाल र भारतबिच इनरुवा–न्यु पूर्णिया र दोदोधरा बरेलीबिचको चार सय किलोभोल्ट क्षमताका अन्तर्देशीय प्रसारण लाइनको निर्माण संयुक्त उपक्रममार्फत क्रमशः सन् २०२८/२९ र २०२९/३० सम्ममा सम्पन्न गर्ने लक्ष्य छ । यसका लागि नेपालतर्फको प्रसारण लाइन नेपाल विद्युत् प्राधिकरणको ५१ प्रतिशत र भारतको पावर ग्रिडको ४९ प्रतिशत तथा भारततर्फको प्रसारण लाइनका लागि ५१ प्रतिशत पावर ग्रिड र ४९ प्रतिशत विद्युत् प्राधिकरणको स्वपुँजी रहने गरी संयुक्त उपक्रमको मोडालिटीमा गर्ने सहमति भयो । संयुक्त उपक्रम कम्पनी स्थापनासम्बन्धी कार्य एक महिनाभित्र थालनी गर्नेसमेत सहमति भयो । सन् २०३४–३५ सम्मका लागि नेपालबाट थप विद्युत् भारत निर्यात गर्न तल उल्लिखित अन्तर्देशीय प्रसारण लाइनको विस्तृत परियोजना प्रतिवेदन तयार गरी निर्माण तथा विस्तार गरिने भएको छ ।हाम्रो ठुलो बजार भनेको भारत र बङ्गलादेश हो । चीनतर्फ निर्यात भइहाल्ने अवस्था छैन । त्यहाँ पनि ट्रान्समिसन लाइन बनाएर भोलिका दिनमा केही निर्यात गर्न सकिन्छ कि भन्ने त छ । हाम्रो खास बजार भनेको भारत र बङ्गलादेश हो । भारतकै सहयोगमा बङ्गलादेशमा बिक्री गर्न सकिन्छ । हाम्रो मुख्य ध्यान भनेको त्यहाँको लगानी तथा बिक्री र कहिले कहिले आवश्यकता पर्दा आयात गर्ने भन्ने नै हो । यही सम्बन्ध विस्तार गर्ने, मजबुत बनाउने र लगानी आकर्षित गर्ने हो । सरकार एक्लैले गर्न सक्ने परिस्थिति छैन । हामीले निजी क्षेत्रलाई साथमा लिएर अघि बढ्नु पर्छ । निजी क्षेत्रका पनि आफ्नै सम्बन्ध छन् भारतमा । त्यसमार्फत पनि भारतको सहयोग लिन सक्छौँ ।यो क्षेत्रमा हामीले विकास गर्दै गर्दा २८ हजार पाँच सय मेगावाट अबको १० वर्षमा पुर्‍याउँछौँ भनेका छौँ । झन्डै २५ हजार मेगावाट अबको १० वर्षमा निर्माण गर्ने भन्ने हो । त्यसका लागि ६२ खर्ब जतिको लगानी हुने छ । लगानी भइरहँदा स्रोत परिचालन र देशमा आम्दानी हुँदै गर्दा विपन्न वर्गको सहभागिता कसरी हुने भन्ने विषयलाई हामीले प्रमुख एजेन्डा बनाएका छौँ । मन्त्रालयले अहिले निर्णय नै गरेको छ । विपन्न वर्गलाई न्यून ब्याजदरमा दुई लाखदेखि पाँच लाख रुपियाँसम्मको सेयर सुनिश्चित गराउने भन्ने छ । यो ‘मोडालिटी’ मा काम गर्न सक्नु पर्छ । यसो गर्दा सबै मन्त्रालयबाट समृद्धिका लागि काम गर्नुपर्ने प्रधानमन्त्रीको निर्देशनबमोजिम ऊर्जा मन्त्रालयले पनि त्यसै अनुसार काम गरिरहेको छ । दुईदेखि पाँच लाख रुपियाँको सेयर प्रतिघरधुरीलाई दिलाउन सकेपछि २० प्रतिशत जो विपन्न परिवार हुनुहुन्छ तथ्याङ्कमा, उहाँहरूलाई सेयर दिलाइसकेपछि पाँच वर्षभित्र विपन्नको सङ्ख्या नेपालबाट हट्छ । अनि हाम्रो यात्रा समृद्धितर्फको हुने छ । हामी त्यसतर्फ अग्रसर छौँ । सरकारबाटै सुरु गर्छौं । निजी क्षेत्रले गर्ने जति पनि आयोजना छन्, तिनमा पनि नेपालको वित्तीय क्षेत्रका संस्थालाई बोलाएर एकै ठाउँमा राखी यो मोडालिटीमा काम गर्न सकिन्छ । निजी क्षेत्रले गर्ने आयोजनामा पनि कम्तीमा २० प्रतिशत त्यो वर्गलाई छुट्याएर लगानी गर्न सकियो भने मुलुक समृद्ध बनाउन समय लाग्ने छैन ।सम्भव छ । विगत १२८ वर्षको कुरा गर्दा त्यतिबेला प्रविधि पनि थिएन, समय व्यतीत भइरहेको थियो । पछिल्लो आठ/दस वर्षभित्रै निजी क्षेत्रको सहभागितामा ३५ सय मेगावाट विद्युत् उत्पादन भएको छ । अहिले बनाउन सक्ने परियोजनाबारे अध्ययन भइसकेका छन्, पूर्वाधार तयार छन् । बाटोघाटो पुगिसकेको छ । अब चारदेखि पाँच वर्षमा ती आयोजना निर्माण भइसक्छन् । ठुला ठुला आयोजनालाई छ/सात वर्ष लाग्ला, अन्यथा चार वर्षभित्र आयोजना सम्पन्न हुने परिस्थिति छ । हिजो किन ढिलासुस्ती भयो भन्ने पहिचान गरेका छौँ ८१ बुँदे मार्गचित्रमा । मार्गचित्रमा यसरी काम गर्न सकिन्छ भनेर मोडालिटी पनि तयार गरेका छौँ । लगानीको पक्ष स्वपुँजी, जनतालाई सहभागी गराउने, निजी क्षेत्र र अन्तर्राष्ट्रिय जगत्लाई पनि आह्वान गरेर यो क्षेत्रको विकास गर्न सकिन्छ । यो लक्ष्य प्राप्ति गर्दै गर्दा समृद्ध हुने बाटोतिर नेपाल अग्रसर हुने छ । अनि आफ्नो बजेट आफ्नै कमाइबाट बनाउने स्थितिमा नेपाल पुग्छ ।अदालतले केही कानुनका दफा हेरेरै निर्णय गरेको होला । अहिले मुलुकको आवश्यकता विचार गरेर हामीले कानुन निर्माण गर्ने हो । वातावरण संरक्षणका लागि हामी पनि सचेत छौँ । निर्माण कार्य अघि बढाउँदा वातावरणीय सन्तुलन कायम राख्नु पर्छ । सर्वोच्च अदालतको आदेशपछि हामी परामर्शमा छौँ । यसलाई काम गर्न दिने गरी कानुन निर्माण हुन्छ । त्यही कानुनका आधारमा सर्वोच्चले निर्णय गर्ने हो भोलिका दिनमा । कानुन बनाउने दायित्व हामी सांसदको पनि हो । यसमा निर्माणकर्ताले चिन्ता लिनु पर्दैन भन्ने हाम्रो आग्रह हो । हामीलाई पूर्ण रूपले आत्मनिर्भर हुन एक/दुई वर्ष समय लाग्न सक्छ । वर्षायाममा जति निर्यात गरेका छौँ, सुक्खा मौसममा त्योभन्दा कम आयात गरेका छौँ । यसले पनि केही सन्तुलन गरेको छ । दीर्घकालीन समाधान होस् भनेर हामी रिजभ्र्वायरमा गइरहेका छौँ । ऊर्जा सुरक्षालाई ध्यानमा राखेर मन्त्रालयले काम गरिरहेको छ ।प्राकृतिक प्रकोप मान्छेको नियन्त्रणबाहिरको कुरा हो । त्योबाहेक विभिन्न निकायमा समन्वय गर्नुपर्ने झन्झटिलो प्रक्रियाले समय लिन्छ नै । यो एउटा कारण हो लागत बढ्ने । स्रोत पूर्ण रूपले सुनिश्चित नभई काम गर्ने प्रवृत्तिले पनि लागत बढ्छ । हिजोका दिनमा बाटोघाटो थिएन । भनेको समयमा पुग्न सकिँदैनथ्यो । यसरी लागत बढ्थ्यो । अहिले त्यस्तो छैन । दैवीप्रकोपबाहेकका अवस्थामा लागत बढ्दैन । मूल्यवृद्धिले हिजोको तुलनामा लागत बढ्ने त छँदै छ । अहिलेको सन्दर्भमा लागत कम गर्ने समयसीमाले नै हो । समयभित्र काम सम्पन्न गर्ने गरी सरकारको तयारी छ । निजी क्षेत्रलाई पनि त्यही रूपमा सहयोग गर्ने उद्देश्यका साथ काम गरिरहेका छौँ ।हामी ऐन निर्माण गर्ने चरणमा छौँ । वैकल्पिक ऊर्जासम्बन्धी विधेयक पनि संसद्मा पेस गरेका छौँ । जलस्रोत विधेयक पनि छलफलमै छ । ऊर्जा विधेयकको सन्दर्भमा निजी क्षेत्रले राखेका धारणबारे हामीले बहस गरिरहेका छौँ । बहसका विषय सकारात्मक दिशामा अघि बढेका छन् । हामीले बनाउने कानुन हामीहरूलाई नै हो । सबैलाई साथमा लिएर सरकारले यसको विकास गर्ने भनिसकेपछि कसैलाई पनि फरक व्यवहार गर्ने कुरा हुँदैन । अहिले समयानुकूल कानुन निर्माण हुन्छ ।हिजो पनि ‘नेसनल ग्रिड’ नपुगेको ठाउँमा, प्राधिकरण आफैँ नपुगेको ठाउँमा वैकल्पिक ऊर्जामार्फत सोलार राखेर पनि विद्युत्को पहुँच पुर्‍याएका थियौँ । आज ९८ प्रतिशत ठाउँमा ‘नेसनल ग्रिड’ को पहुँच पुगिसकेको छ । जतिवटा पालिका र वडामा पुग्न बाँकी छ, तिनमा पनि मन्त्रालयको निर्देशनमा वैकल्पिक ऊर्जासँग प्राधिकरणले सहकार्य गरेर यो काम अगाडि बढिरहेको छ । एक/डेढ वर्षभित्र जहाँ ‘नेसनल ग्रिड’ पुर्‍याउन नसकिने ठाउँ छ, त्यहाँ वैकल्पिक ऊर्जामार्फत काम गरी सबै घरधुरीमा विद्युत् पुर्‍याउँछौँ । अब यस्तो समस्या हुँदैन । धेरै आयोजनाको समस्या हेर्‍यौँ । लगानी भयो, उत्पादन भयो तर ट्रान्समिटर लाइन नपुगेर विद्युत् खेर जाने । कति ठाउँमा सरकारले बनाएको आयोजनामा पनि यस्तो समस्या देखियो । लगानी नै खेर जाने अवस्था थियो, अब त्यस्तो अवस्था रहँदैन । त्यही कुरालाई ध्यानमा राखी मन्त्रालयले निजी क्षेत्रसँग सहकार्य गरेर काम अगाडि बढाइसकेको छ । हिजोको जस्तो समस्या अब आउँदैन ।जलवायु प्रभावका कारण वातावरणीय असन्तुलन भयो भन्ने कुरा गरेका छौँ । यसको कारक हामी होइनौँ । हामीसँग अहिले पनि ४६ प्रतिशत वन छ । यसको कारक भनेका ठुला विकसित राष्ट्र नै हुन् । हामीले यसमा पनि ‘कार्बन ट्रेड’ गरेका छौँ । उनीहरूले गरेको विकासनिर्माण र प्रदूषणका कारण हामीलाई पुगेको असरको भागीदार उनीहरू हुनु पर्छ । उनीहरूले कार्बन उत्सर्जन गरेबापतको पैसा दिनु पर्छ भनेर माग गरिरहेका छौँ । हामीले त्यो पैसा लिन पनि थालेका छौँ । हामी यही क्षेत्रमा वातावरणीय सन्तुलन कायम गर्न त्यो पैसा खर्च गर्छौं । हामी आयोजना निर्माण गर्दै गर्दा हुने असन्तुलनबारे पनि जानकार छौँ । सँगसँगै भूक्षयमा नोक्सानी नहुने गरी काम गरिरहेका छौँ । वातावरणीय सन्तुलनका बारेमा पनि त्यत्तिकै चिन्तित छौँ । हाम्रा विकासनिर्माणका कारणले क्षति नहुने गरी काम गरिरहेका छौँ ।विद्युत् प्राधिकरणमा अलिक समस्या नै देखिन्छ । हाम्रो ऊर्जाको सबैभन्दा ठुलो निकाय भनेको विद्युत् प्राधिकरण मात्रै हो । प्राधिकरणले उत्पादन, वितरण र बिक्री पनि गर्छ । सबै काम एउटै युनिटले गर्दा पनि समस्या देखिएको होला । लगानीका दृष्टिकोणले पनि खर्बौं लगानी गर्ने निजी क्षेत्रले छोटो अवधिमा २७/२८ सय मेगावाट विद्युत् उत्पादन गर्न सक्ने छ । हामी सरकारको सारा संरचना लगाएको क्षेत्र जम्मा साढे सात सय मेगावाटमा रमाउनुपर्ने यो स्थितिको समस्या के हो ? यसको जरैबाट हेरेर आमूल परिवर्तन गर्दै छौँ । उत्पादन, वितरण र बिक्री तीन वटा पक्षलाई अलग गरेर गर्नु पर्छ कि भनेर मन्त्रालयले गृहकार्य गरिरहेको छ । हिजो के केमा कमी कमजोरी भए ? कहाँनिर समस्या भयो ? समस्याको जड के हो ? यसलाई पत्ता लगाएर आमूल परिवर्तन गरी अगाडि बढ्ने लक्ष्यका साथ मन्त्रालयले गृहकार्य अगाडि बढाइरहेको छ ।हिजो बङ्गलादेशमा विद्युत् बिक्री गर्ने भनेको २०/२५ वर्ष भएछ । कुरा हुने काम नहुने, केही धिमे गतिमा हुने कामलाई तीव्र गतिमा अगाडि बढाउनुपर्ने आवश्यकता छ । हिजो हुँदै भएको थिएन, म आएर आमूल परिवर्तन गरेँ भन्ने पक्षमा म छैन ।  हिजो पनि केही भएको थियो । त्यसको जगमा बसेर ढिलासुस्ती हटाई अगाडि बढ्नुपर्‍यो भन्ने हो ।अहिले हाम्रो ‘मोडालिटी’ मा केही परिवर्तन गर्नु पर्छ । हिजो हामीसँग कम विद्युत् थियो । बढी प्रयोग गर्नेसँग बढी लिन्थ्यौँ । कम प्रयोग गर्नेसँग कम लिन्थ्यौँ । अब विद्युत् बढी हुन्छ । जसले धेरै किन्छ, उसलाई त्यही अनुपातमा कम गर्ने हो । बढी खपत गर्नेलाई आकर्षित गर्नुपर्ने छ । ऊर्जा खपत हुने गरी इन्डक्सन चुलोलाई घर घरमा पुर्‍याउनु पर्छ । एलपी ग्यास विस्थापित गर्ने हो । यसो गर्न सके आयात पनि घट्छ र आन्तरिक खपत पनि बढ्छ । अब ठाउँ ठाउँमा चार्जिङ स्टेसनहरू राखिने छ । विद्युत् प्रयोग गरेर आन्तरिक खपत बढाइन्छ । त्यसका लागि आकर्षित गर्ने सरकारको नीति नै छ । के के गर्दा आन्तरिक उत्पादन खपत हुन्छ र प्रयोग गर्ने क्षमता बढ्छ, त्यसबारे तीव्र बहस भइरहेको छ । त्यसमा हामी लागिरहेका छौँ । त्यसबारे गृहकार्य भइरहेको छ ।ऊर्जा, पर्यटन, कृषि र शिक्षाले रोजगारी सिर्जना गर्छ । आन्तरिक खपतलाई परिपूर्ति गर्छ । यिनीहरूकै वृद्धिबाट हामी सम्पन्न र समुन्नत हुन सक्छौँ । हामीले समृद्धि समृद्धि भनिरहेका छौँ । आजको दिनमा त्यसमध्ये एक नम्बरमा ऊर्जा क्षेत्रलाई लिनु पर्छ । ऊर्जा क्षेत्रलाई पहिलो प्राथमिकतामा राखेर स्थानीय तहमा पनि यस क्षेत्रको विकास गरिदिन सबैसमक्ष आग्रह गर्न चाहन्छु । अधिकतम बेरोजगार हुनेहरूले पनि यस क्षेत्रमा रोजगारी प्राप्त गर्न सकिने विषयमा सुझाव दिई सहयोग गर्नु पर्छ । विदेशमा रहनुभएका तमाम नेपाली दाजुभाइलाई पनि यसमा लगानी गर्न आग्रह गर्दछु । यसो हुन सक्यो भने मुलुकको बजेट पनि अर्को क्षेत्रले खोजिरहनु पर्दैन । आज ऊर्जा क्षेत्रको विकासबाटै मुलुकको समृद्धि हासिल हुन्छ । सबैलाई समयमै जोडिन आग्रह गर्न चाहन्छु । गरिब, विपन्न र पिछडा वर्ग; जोसँग केही पनि छैन; उनीहरूलाई यो क्षेत्रमा सेयर सुनिश्चित गरेर सरकार अगाडि बढ्न चाहेको छ । त्यसमा सबैको साथ र सहयोगको खाँचो छ ।  भिडियो : मनोजरत्न शाही",
      "link": "https://gorkhapatraonline.com/news/143739",
      "image": "https://gorkhapatraonline.com/storage/media/253531/conversions/Urjamantri-khadka-original-thumb.jpg"
    },
    {
      "slug": "143732",
      "title": "अध्यक्षका लागि पाँच जनाको नाम सार्वजनिक",
      "timestamp": 1739836800000,
      "source": "gp",
      "content": "नेपाल बिमा प्राधिकरणको अध्यक्ष पदका लागि पाँच जना छानिएका छन् । अर्थ मन्त्रालयले प्राधिकरणको अध्यक्ष पदका लागि पाँच जनाको नाम छोटो सूची प्रकाशन गरेको हो ।",
      "longContent": "गोरखापत्र समाचारदाताकाठमाडौँ, फागुन ६ गते । नेपाल बिमा प्राधिकरणको अध्यक्ष पदका लागि पाँच जना छानिएका छन् । अर्थ मन्त्रालयले प्राधिकरणको अध्यक्ष पदका लागि पाँच जनाको नाम छोटो सूची प्रकाशन गरेको हो ।अध्यक्ष नियुक्तिका लागि गठित सिफारिस समितिले आवेदन दिएका १२ जनामध्ये पाँच जनाको नाम प्रकाशन गरेको हो । समितिका अनुसार कमलप्रसाद रेग्मी, चिरञ्जीवी चापागाईं, दामोदर बसौला, रामशरण पुडासैनी र शरद ओझालाई अन्तर्वार्तामा बोलाएको छ ।सर्टलिस्टमा परेका पाँचै जनालाई व्यावसायिक कार्ययोजनाको प्रस्तुतीकरण र अन्तर्वार्ताका लागि फागुन १० गते अर्थ मन्त्रालयमा बोलाइएको छ । छोटो सूचीमा परेका रेग्मी प्राधिकरणमा निर्देशक पदमा कार्यरत हुनुहुन्छ भने चापागाईं साबिक बिमा समितिका पूर्वअध्यक्ष हुनुहुन्छ । बसौला स्वास्थ्य बिमा बोर्डका पूर्वकार्यकारी निर्देशक हुनुहुन्छ भने रामशरण पुडासैनी नेपाल सरकारका पूर्वसचिव हुनुहुन्छ । पुडासैनी कृषि विकास बैङ्कको अध्यक्षसमेत हुनुहुन्छ । ओझा अध्यापक हुनुहुन्छ ।राष्ट्रिय योजना आयोगका उपाध्यक्ष प्राडा शिवराज अधिकारी संयोजक रहेको सिफारिस समितिले पुस २६ गते १५ दिनको समय तोकेर विज्ञापन खुलाएकामा १२ जनाले आवेदन दिएका थिए । यसअघि प्राधिकरणको अध्यक्षको जिम्मेवारीमा रहेका सूर्यप्रसाद सिलवाल नागरिकता किर्ते मुद्दा दायर भएपछि मङ्सिर अन्तिम साता निलम्बनमा परेपछि अध्यक्ष पद रिक्त छ । यद्यपि सिलवालको कार्यकाल माघ १९ मा सकिँदै थियो ।",
      "link": "https://gorkhapatraonline.com/news/143732",
      "image": "https://gorkhapatraonline.com/storage/media/253415/conversions/nepal-bima-pradhikaran-original-thumb.jpg"
    },
    {
      "slug": "143731",
      "title": "सौर्य ऊर्जा विकासका लागि कार्यविधि संशोधन",
      "timestamp": 1739836800000,
      "source": "gp",
      "content": "ऊर्जा मिश्रणको अवधारणालाई थप विस्तार गरी लगानी प्रवर्धन गर्ने लक्ष्यसाथ विद्युत् विकास विभागले ‘ग्रिड कनेक्टेड वैकल्पिक विद्युत् विकाससम्बन्धी कार्यविधि, २०७८’ संशोधन गरेको छ ।",
      "longContent": "काठमाडौँ, फागुन ६ गते । ऊर्जा मिश्रणको अवधारणालाई थप विस्तार गरी लगानी प्रवर्धन गर्ने लक्ष्यसाथ विद्युत् विकास विभागले ‘ग्रिड कनेक्टेड वैकल्पिक विद्युत् विकाससम्बन्धी कार्यविधि, २०७८’ संशोधन गरेको छ ।वैकल्पिक विद्युत् उत्पादन आयोजना र यससँग सम्बन्धित प्रसारण लाइनलाई राष्ट्रिय ग्रिडमा जोड्न, सरल, सहज र पारदर्शी तुल्याई प्रभावकारी कार्यान्वयन गर्न आवश्यक भएकाले विद्युत् नियमावली, २०५४ अनुसार उक्त कार्यविधि संशोधन गरिएको विभागका महानिर्देशक नवीनराज सिंहले जानकारी दिनुभयो ।यसअघि सरकारले २०७८ वैशाख १३ गते उक्त कार्यविधि कार्यान्वयनमा ल्याएको थियो । कार्यविधि अनुसार एक मेगावाटसम्म क्षमता भएका वैकल्पिक विद्युत् आयोजनाका हकमा राष्ट्रिय ग्रिडमा आबद्ध हुन चाहने प्रवर्धकले नेपाल विद्युत् प्राधिकरणमा निवेदन पेस गर्दा विद्युत् उत्पादनको अनुमति लिएको हुनुपर्ने छ तर घरेलु सौर्य ऊर्जा प्रणालीबाट उत्पादित सौर्य विद्युत्को ‘नेट मिटरिङ’ गर्दा विद्युत् उत्पादनको अनुमति आवश्यक नपर्ने प्रबन्ध गरिएको छ ।आयोजनाका लागि आवश्यक जग्गा, बाटो, विद्युत् जडान विन्दुसम्म प्रसारण लाइन आदिको व्यवस्था प्रवर्धकले गर्नुपर्ने उल्लेख छ । सरकारी जग्गाको हकमा सङ्घीय सरकार, प्रदेश सरकार तथा स्थानीय तहबिच आवश्यकता अनुसार समन्वय र सहजीकरण गर्ने व्यवस्था कार्यविधिमा छ ।कार्यविधिमा एक मेगावाटभन्दा बढी क्षमताका सौर्य विद्युत् आयोजनाको विद्युत् सर्वेक्षण र निर्माण गर्न प्रवर्धकले नियमावली र निर्देशिकामा तोकेबमोजिमको ढाँचामा निवेदन दिनुपर्ने व्यवस्था गरिएको छ । प्रस्तावित क्षेत्रमा सौर्य विद्युत् आयोजना विकास गर्न हुने भनी सम्बन्धित वडा वा स्थानीय तहको सिफारिस र निकुञ्ज तथा आरक्षण क्षेत्रको हकमा वन तथा वातावरण मन्त्रालयको सिफारिस प्रवर्धकले पेस गर्नुपर्ने उल्लेख छ । कार्यविधि अनुसार विद्युत्को खरिद दर निर्धारण गर्दा आयोजनाको लागत, ऋणको ब्याज दर, ह्रास कट्टी, स्वलगानी प्रतिफल, साधारण खर्च, सञ्चालन खर्च, मर्मत खर्च, आम्दानी, कर, थप पुँजी, ऋण र पुँजीको अनुपात, उपकरणको लागत, ब्याट्री सञ्चित क्षमता आदिलाई आधार लिन सकिने छ ।नेपाल विद्युत् प्राधिकरणले हिउँदको माग सम्बोधन गर्ने लक्ष्यसाथ झन्डै एक हजार मेगावाट क्षमताको सौर्य ऊर्जा परियोजना विकास गर्न प्रक्रिया अगाडि बढाएको छ । निजी क्षेत्रका प्रवर्धकलाई बोलकबोलका माध्यमबाट विद्युत् खरिद सम्झौताका लागि प्रस्ताव पेस गर्न प्राधिकरणले आग्रह गरेको थियो । सोहीबमोजिम प्रक्रियासमेत अगाडि बढिसकेको छ । आयोजनाको सर्वेक्षणका हकमा सिँचाइयोग्य भूमि रहे/नरहेको सिफारिस कसले गर्ने भन्नेबारेमा केही अस्पष्टता रहँदै आएको थियो । विभागले पछिल्लो कार्यविधि अनुसार उक्त अस्पष्टतालाई सम्बोधन गरिएको स्पष्ट पारेको छ ।कार्यविधि संशोधनसँगै सौर्य ऊर्जा परियोजना अगाडि बढाउन मार्ग प्रशस्त भएको छ । विभागमा कुल ७०४ मेगावाट क्षमताका ३३ सौर्य परियोजनाले सर्वेक्षण अनुमति लिएका छन् । ७१७ मेगावाट क्षमताका ३५ आयोजनाले सर्वेक्षणका लागि आवेदन दिएका छन् । त्यसै गरी ७७ मेगावाट क्षमताका नौ आयोजनाले निर्माणका लागि अनुमति लिएका छन् । यसै गरी निर्माण अनुमतिका लागि ५९.६ मेगावाट क्षमताका १० परियोजनाको आवेदन परेको छ । विभागका अनुसार हाल १०६.७ मेगावाट क्षमताका २१ परियोजना सञ्चालनमा छन् । तीमध्ये प्राधिकरणले नुवाकोटमा सञ्चालन गरेको सौर्य ऊर्जा परियोजना सबैभन्दा ठुलो छ । सो आयोजनाको क्षमता २५ मेगावाट बराबर छ ।",
      "link": "https://gorkhapatraonline.com/news/143731",
      "image": "https://gorkhapatraonline.com/storage/media/253414/conversions/Solar-Pannel-1-original-thumb.jpg"
    },
    {
      "slug": "143730",
      "title": "अवैध भारतीय कुखुरा आयत रोकिएन, प्रशासन मुखदर्शक",
      "timestamp": 1739836800000,
      "source": "gp",
      "content": "प्रहरी प्रशासनकै अगाडीबाट अवैध मानिएको भारतीय कुखुरा भित्रिने क्रम बढ्दै गए पनि यसको नियन्त्रण हुन सकेको छैन । विना जाँच भारी मात्रमा भित्रिने यस्ता कुखुराले पक्षीजन्य रोग फैलने खतरा समेत बढ्दै गएको हो ।",
      "longContent": "सिराज खान नेपालगन्ज, फागुन ६ गते । प्रहरी प्रशासनकै अगाडीबाट अवैध मानिएको भारतीय कुखुरा भित्रिने क्रम बढ्दै गए पनि यसको नियन्त्रण हुन सकेको छैन । विना जाँच भारी मात्रमा भित्रिने यस्ता कुखुराले पक्षीजन्य रोग फैलने खतरा समेत बढ्दै गएको हो ।स्थानीयहरूले यसरी भित्रने अवैध कुखुरा तत्काल रोक लगाउन माग गरेका छन् । तर प्रशासनले खेलाँची गर्दा समस्या निम्तिन सक्ने भन्दै स्थानीयहरूले चिन्ता व्यक्त गरेका छन् । कुखुरा व्यवसायी मञ्च बाँकेले भारतबाट हुने गरेको कुखुराको अवैध आयात रोक्न माग गर्दै बाँकेका प्रमुख जिल्ला अधिकारी र सुरक्षा निकायका प्रमुखहरूलाई ज्ञापन पत्र समेत बुझाएका छन् । कुखुरा व्यवसायी मञ्च बाँकेका अध्यक्ष धर्मराज पोखरेलका अनुसार खुला सिमानाका कारण विभिन्न नाकाबाट अत्यधिक मात्रामा भारतीय बोइलर कुखुरा अवैध रूपमा आयात भइरहेको बताउनुभयो । जिल्लाको खुला सीमा नाका जमुनाहा, साईगाउँ, बेलबार, राप्तीपारी नरैनापुर तथा बाँके–बर्दियाको सिमाना नजिकै रहेको सैनिक नाकाबाट ठुलो मात्रामा अवैध कुखुरा भित्रिने गरेको छ । प्रहरी प्रमुख एसपी तुल बहादुर कार्की र सशस्त्र प्रहरीका जिल्ला प्रमुख शोभाकान्त खनाललाई समेत यसको जानकारी नभए गरे पनि स्थानीयहरूले तत्काल रोक्न माग गर्दे ज्ञापन पत्र बुझाएका हुन् । अवैध आयातमा नाकामा तैनाथ सुरक्षाकर्मीहरूको समेत मिलेमतो रहने गरेको आरोप छ । बाँकेका प्रमुख जिल्ला अधिकारी रिजालले अवैध कुखुरा आयात नियन्त्रणका लागि चाँडै सुरक्षा निकायसँग छलफल गरी आवश्यक कदम चाल्ने आश्वासन दिनुभयो ।",
      "link": "https://gorkhapatraonline.com/news/143730",
      "image": "https://gorkhapatraonline.com/storage/media/253413/conversions/gyapanpatra-bujhaundai--original-thumb.jpg"
    },
    {
      "slug": "143729",
      "title": "साना उद्योगमा साढे आठ अर्ब लगानी",
      "timestamp": 1739836800000,
      "source": "gp",
      "content": "लुम्बिनी प्रदेशमा चालु आर्थिक वर्षको छ महिनामा साना उद्योग तथा वाणिज्य फर्मको साढे आठ अर्ब लगानी थपिएको छ ।",
      "longContent": "घोराही समाचारदाताघोराही, फागुन ६ गते । लुम्बिनी प्रदेशमा चालु आर्थिक वर्षको छ महिनामा साना उद्योग तथा वाणिज्य फर्मको साढे आठ अर्ब लगानी थपिएको छ । उद्योग, पर्यटन तथा यातायात मन्त्रालयले तयार पारेको अर्धवार्षिक विवरण अनुसार लुम्बिनीका १२ जिल्लामा आठ अर्ब ४९ करोड नौ लाख नौ हजार ५४४ रुपियाँ लगानी थप भएको हो । वाणिज्य फर्मभन्दा साना उद्योगमा बढी लगानी थप भएको छ । उद्योगतर्फ चार अर्ब  ५६ करोड १७ लाख ६२ हजार ६६७ रुपियाँ र वाणिज्यतर्फ तीन अर्र्ब ९२ करोड ९१ लाख ४६ हजार ८७७ रुपियाँ लगानी थपिएको मन्त्रालयका सूचना अधिकारी सन्तोषकुमार सुवेदीले जानकारी दिनुभयो । सूचना अधिकारी सुवेदीका अनुसार रुपन्देहीमा उद्योगतर्फ एक अर्ब ४० करोड ९६ लाख ७१ हजार ३७७ र वाणिज्यतर्फ एक अर्ब १६ करोड ४६ लाख ९९ हजार ७७७ रुपियाँ लगानी थप भएको छ । बाँकेमा छ महिनाको अवधिमा उद्योगतर्फ ८१ करोड ६५ लाख ७५ हजार र वाणिज्य फर्ममा ५७ करोड ९५ लाख ८१ हजार, नवलपरासी पश्चिममा उद्योगतर्फ ५० करोड ५२ लाख र वाणिज्यतर्फ ४१ लाख ७३ हजार, कपिलवस्तुमा उद्योगतर्फ ५७ करोड २० लाख ६० हजार र वाणिज्य फर्ममा ४१ करोड ७३ लाख, दाङमा उद्योगतर्फ ४१ करोड २२ लाख ७१ हजार २९० रुपियाँ र वाणिज्य फर्ममा २४ करोड ७५ लाख ५० हजार लगानी थपिएको छ । त्यसै गरी पाल्पामा उद्योगतर्फ ३४ करोड ३४ लाख ३५ हजार र वाणिज्य फर्ममा २४ करोड ७५ लाख ५० हजार लगानी थप भएको छ । बर्दियामा उद्योगतर्फ ९५ करोड र वाणिज्यतर्फ १६ करोड लगानी थपिएको छ । गुल्मीमा उद्योगतर्फ ८६ करोड र वाणिज्य फर्ममा ५० करोड ७० लाख, अर्घाखाँचीमा उद्योगतर्फ २२ करोड ५२ लाख र वाणिज्य फर्मतर्फ पाँच करोड ४९ लाख, प्युठानमा उद्योगतर्फ दुई करोड ४३ लाख र वाणिज्य फर्ममा चार करोड एक लाख ९५ हजार एक सय, रोल्पामा उद्योगतर्फ तीन करोड २७ लाख ५० हजार र वाणिज्य फर्मतर्फ दुई करोड ६५ लाख २० हजार लगानी छ भने रुकुमपूर्वमा उद्योगतर्फ तीन करोड ९३ लाख र वाणिज्य फर्ममा छ करोड १३ लाख रुपियाँ लगानी थप भएको मन्त्रालयले जनाएको छ ।",
      "link": "https://gorkhapatraonline.com/news/143729",
      "image": "https://gorkhapatraonline.com/storage/media/253412/conversions/21111-original-thumb.jpg"
    },
    {
      "slug": "143728",
      "title": "पाइप लाइनबाट ल्याएको पेट्रोल वितरण",
      "timestamp": 1739836800000,
      "source": "gp",
      "content": "पाइप लाइनबाट ल्याएको पेट्रोल वितरण गर्न थालिएको छ । पाइप लाइनबाट ल्याई बाराको अमलेखगन्जमा भण्डारण गरिएको पेट्रोल वितरण गरिएको हो ।",
      "longContent": "गोरखापत्र समाचारदाताकाठमाडौँ, फागुन ६ गते । पाइप लाइनबाट ल्याएको पेट्रोल वितरण गर्न थालिएको छ । पाइप लाइनबाट ल्याई बाराको अमलेखगन्जमा भण्डारण गरिएको पेट्रोल वितरण गरिएको हो । नेपाल आयल निगम मधेश प्रदेश कार्यालयका अनुसार तीन दिनदेखि पाइप लाइनमार्फत आएको पेट्रोल विराटनगर, पोखरा र जनकपुरको ट्याङ्करलाई लोड दिन सुरु गरिएको छ । कार्यालयका प्रमुख प्रलयङ्कर आचार्यले पाइप लाइनबाट ल्याएको पेट्रोल वितरण सुरु गरिएको जानकारी दिनुभयो । मोतीहारीदेखि पाइप लाइनबाट आयात गरिएको पेट्रोल अमलेखगन्जमा भण्डारण गरिन्छ । पाइप लाइनबाट ल्याएको पाँच हजार पाँच सय किलोलिटर पेट्रोल वितरण सुरु गरिएको कार्यालयले जनाएको छ । बजारको आवश्यकताका आधारमा पेट्रोल आयात भइरहेको आचार्यले जानकारी दिनुुभयो । यसअघि डिजेल मात्र आयात गरिँदै आएकोमा अब पाइप लाइनबाट पेट्रोल र मटितेलसमेत ल्याउन थालिएको कार्यालयले जनाएको छ । पाइप लाइनबाट प्रतिदिन छ हजार किलोलिटर पेट्रोल ल्याउन सक्ने क्षमता रहेको कार्यालयले जनाएको छ । कार्यालयका अनुसार पाइप लाइनबाट प्रतिघण्टा तीन सय किलोलिटरका दरले इन्धन ल्याउन सक्ने क्षमता भए पनि हाल परीक्षण ढुवानी प्रतिघण्टा १५० देखि २५० किलोलिटरका दरले भइरहेको छ । पेट्रोल आउन थालेपछि दक्षिण एसियामै पहिलो अन्तरदेशीय पाइप लाइन नेपाल–भारतको सीमामा मोतीहारी–अमलेखगञ्ज पाइप लाइन पूर्ण रूपमा सञ्चालनमा आएको छ ।नेपालमा वार्षिक सात लाख किलोलिटर पेट्रोल खपत हुन्छ । यसमध्ये पाइप लाइनबाट ७० प्रतिशतका दरले चार लाख ९० हजार किलोलिटर आयात गर्ने लक्ष्य निगमले राखेको छ । पाइप लाइनबाट आयात गरिएको पेट्रोल भण्डारण गर्न तीन वटा ट्याङ्की निर्माण गरिएको छ । जसमा १७ हजार ४९० किलोलिटर पेट्रोल भण्डारण क्षमता रहेको छ । बजारको आवश्यकता अनुसार पाइप लाइनबाट पेट्रोल आयात गरिने आचार्यले जानकारी दिनुभयो । हाल अमलेखगन्जबाट दैनिक पाँच सय किलोलिटर पेट्रोल खपत हुने गर्छ । कार्यालयले यसअघि पाइप लाइनबाट पेट्रोल आयात गरी सफल परीक्षण भएपछि नियमित रूपमा आयात गर्न लागेको हो । पाइप लाइनबाट पेट्रोल ल्याउँदा प्रतिलिटर १.५० पैसा मूल्य ढुवानी रकम बचत हुने निगमले जनाएको छ । पाइप लाइनबाट पेट्रोल आयात गर्दा मासिक पाँचदेखि छ करोड रुपियाँ र वार्षिक ६० देखि ७० करोड रुपियाँ ढुवानी रकम बचत हुने निगमले जनाएको छ ।",
      "link": "https://gorkhapatraonline.com/news/143728",
      "image": "https://gorkhapatraonline.com/storage/media/253411/conversions/petrol-piline-2-original-thumb.jpg"
    },
    {
      "slug": "143727",
      "title": "सार्वजनिक निष्कासन रोकिएकामा ध्यानाकर्षण",
      "timestamp": 1739836800000,
      "source": "gp",
      "content": "स्वतन्त्र ऊर्जा उत्पादकहरूको संस्था, नेपाल (इप्पान) ले संसद्को सार्वजनिक लेखा समितिको निर्देशनका कारण जलविद्युत् आयोजनाको प्राथमिक सेयर निष्कासन प्रभावित भएको जनाएको छ ।",
      "longContent": "गोरखापत्र समाचारदाताकाठमाडौँ, फागुन ६ गते । स्वतन्त्र ऊर्जा उत्पादकहरूको संस्था, नेपाल (इप्पान) ले संसद्को सार्वजनिक लेखा समितिको निर्देशनका कारण जलविद्युत् आयोजनाको प्राथमिक सेयर निष्कासन प्रभावित भएको जनाएको छ । लेखाको निर्देशनविरुद्ध निरन्तर पैरवीमा लागेको इप्पानले सोमबार नेपाली कांग्रेसका प्रमुख सचेतक श्यामकुमार घिमिरेलाई भेटेर आइपिओ तथा हकप्रद सेयरको सार्वजनिक निष्कासन रोकिएको विषयमा घिमिरेको ध्यानाकर्षण गराएको हो ।इप्पानका अध्यक्ष गणेश कार्कीले लेखा समितिले आफ्नो क्षेत्राधिकारभन्दा बाहिर गएर नेपाल धितोपत्र बोर्ड (सेबोन) लाई निर्देशन दिएको आरोप लगाउनुभयो । उहाँले ४२ कम्पनीको आइपिओ र ३० भन्दा बढी कम्पनीको हकप्रद सेयर गरी ५० अर्ब रुपियाँभन्दा बढीको सार्वजनिक निष्कासन रोकिएको दाबी गर्नुभयो । इप्पानका उपमहासचिव प्रकाश दुलालले लेखा समितिले निर्देशनमा भनेको रियल नेटवर्थ भन्ने शब्दावली संसारभरको लेखा प्रणालीमा कतै पनि प्रयोगमा नरहेको दाबी गर्नुभयो । लेखा समितिले आइपिओ जारी गर्नका लागि ९० प्रतिशत रियल नेटवर्थ हुनुपर्ने निर्देशन दिएको छ । दुलालका अनुसार सेबोनमा निवेदन दिएका ४२ कम्पनीमध्ये चार वटा कम्पनीबाहेक सबैको नेटवर्थ ९० भन्दा बढी छ तर रियल नेटवर्थ भन्ने शब्दमा अड्किएर अर्बौंको सेयर निष्कासन प्रक्रिया रोकेर विद्युत् आयोजना विकास अवरुद्ध पारिएको उहाँको भनाइ छ ।",
      "link": "https://gorkhapatraonline.com/news/143727",
      "image": "https://gorkhapatraonline.com/storage/media/253410/conversions/ippan-original-thumb.jpg"
    },
    {
      "slug": "143726",
      "title": "होटेल रेस्टुरेन्टलाई जरिबाना",
      "timestamp": 1739836800000,
      "source": "gp",
      "content": "सरकारले मोबाइल फुड ल्याब भ्यानको प्रयोग गरी धादिङदेखि चितवनसम्म राजमार्गमा पर्ने होटेल, खाद्य पसल र मिठाई पसलको अनुगमनका क्रममा म्याद गुज्रेका खाद्यवस्तु बिक्री गरेको पाँच वटा फर्मलाई जरिबाना गरेको छ ।",
      "longContent": "गोरखापत्र समाचारदाता काठमाडौँ, फागुन ६ गते । सरकारले मोबाइल फुड ल्याब भ्यानको प्रयोग गरी धादिङदेखि चितवनसम्म राजमार्गमा पर्ने होटेल, खाद्य पसल र मिठाई पसलको अनुगमनका क्रममा म्याद गुज्रेका खाद्यवस्तु बिक्री गरेको पाँच वटा फर्मलाई जरिबाना गरेको छ । खाद्य प्रविधि तथा गुण नियन्त्रण विभाग, वाणिज्य, आपूर्ति तथा उपभोक्ता संरक्षण विभाग तथा स्थानीय प्रहरीसमेतको संलग्नता र सहकार्यमा ४० वटा अनुगमन गरेर कैफियत भेटिएकालाई पाँच व्यापारिक फर्मलाई न्यूनतम ५० हजार र बढीमा दुई लाख १० हजार रुपियाँसम्म जरिबाना गरेको हो । विभागले माघ ३० देखि फागुन ३ गतेसम्म धादिङ तथा चितवन क्षेत्रमा होटेल, रेस्टुरेन्ट, खाद्यवस्तु पसल, मिठाई पसल र तरकारी तथा फलफूललगायत विभिन्न खाद्य पदार्थका नमुना सङ्कलन तथा परीक्षण गरेको थियो । अनुगमनका क्रममा रोराङ गाउँपालिका, धादिङको सिटी स्टोर्स, हिल टप रेस्टुरेन्ट र त्रिशूली रिभर साइडको होटेल तथा रेस्टुरेन्टमा उपभोग्य मिति समाप्त भएका मरमसला, रोटी, घिउलगायतका खाद्य वस्तु प्रयोग गरी खाना पकाउने गरेको पाइएकाले प्रत्येकलाई ५० हजार रुपियाँका दरले जरिबाना गरेको विभागले जनाएको छ । विभागका निर्देशक मोहनकृष्ण महर्जनले अनुगमनमा भेटिएका म्याद गुज्रिएका खाद्यवस्तु तथा पेय प्रदार्थ नष्ट गरेको जानकारी दिनुभयो । यस्तै भरतपुर दासढुङ्गास्थित अशोका रिसोर्टले पनि उपभोग्य मिति समाप्त भएको मरमसला प्रयोग गर्ने गरेको पाइएपछि एक लाख रुपियाँ जरिबाना गरिएको छ । यस्तै मनकामना दर्शन नामक होटेलमा पनि उपभोग्य मिति समाप्त भएको प्रशोधित दुध भेटिएकाले दुध जफत तथा नस्ट गरी दुई लाख १० हजार रुपियाँ जरिबाना गरिएको विभागका निर्देशक महर्जनले जानकारी दिनुभयो ।",
      "link": "https://gorkhapatraonline.com/news/143726",
      "image": "https://gorkhapatraonline.com/storage/media/253409/conversions/anugaman-photo-2-original-thumb.jpg"
    },
    {
      "slug": "143992",
      "title": "‘स्काइवाक टावर’मा प्रधानमन्त्री ओली",
      "timestamp": 1739923200000,
      "source": "gp",
      "content": "प्रधानमन्त्री केपी शर्मा ओलीले काठमाडौँको कमलादीस्थित स्वाइवाक टावरको अवलोकन गर्नुभएको छ।",
      "longContent": "काठमाडौँ, फागुन ७ गते। प्रधानमन्त्री केपी शर्मा ओलीले काठमाडौँको कमलादीस्थित स्वाइवाक टावरको अवलोकन गर्नुभएको छ।प्रजातन्त्र दिवसका अवसरमा उक्त टावरमा राष्ट्रिय झन्डाको झन्डोत्तोलन गर्दै प्रधानमन्त्री ओलीले टावर बालकदेखि वृद्धसम्म सबैका लागि सहज गन्तव्य भएको प्रतिक्रिया दिनुभयो।पत्नी राधिका शाक्य र प्रधानमन्त्रीको सचिवालय सदस्यसहित प्रधानमन्त्रीले गर्नुभएको अवलोकनले पर्यटन व्यवसायको क्षेत्रमा हौसला मिलेको स्काइवाक टावरका प्रबन्ध निर्देशक विष्णुहरि पाण्डेले बताउनुभयो। कूल ७८ दशमलव ५ मिटर अग्लो टावरमा जमिनको सतहबाट ६५ मिटर उचाइमा सिसामा हिँड्ने गरिन्छ। दुई वटा लिफ्ट रहेको टावरमा एक पटकमा ४५ जनाभन्दा धेरै मानिस तलमाथि गर्न सक्ने क्षमता छ।",
      "link": "https://gorkhapatraonline.com/news/143992",
      "image": "https://gorkhapatraonline.com/storage/media/253909/conversions/pm-kp-oli1-original-thumb.jpg"
    },
    {
      "slug": "143978",
      "title": "मुलुकको विकासका लागि अध्यादेश ल्याइएको हो : सञ्चारमन्त्री गुरुङ",
      "timestamp": 1739923200000,
      "source": "gp",
      "content": "सञ्चार तथा सूचना प्रविधि मन्त्री पृथ्वीसुब्बा गुरुङले जनताको हित र मुलुकको समृद्धिको ख्याल गरेर अध्यादेश ल्याइएको बताउनुभएको छ। उहाँले अध्यादेशको विरोध गर्नुको औचित्य नरहेको प्रष्ट पार्नुभयो।",
      "longContent": "काठमाडौँ, फागुन ७ गते। सञ्चार तथा सूचना प्रविधि मन्त्री पृथ्वीसुब्बा गुरुङले जनताको हित र मुलुकको समृद्धिको ख्याल गरेर अध्यादेश ल्याइएको बताउनुभएको छ। उहाँले अध्यादेशको विरोध गर्नुको औचित्य नरहेको प्रष्ट पार्नुभयो। मन्त्री गुरुङले मुलुकको अर्थतन्त्रलाई चलायमान गर्न, सहकारी र सुकुम्बासी सम्बन्धी समस्या अन्त्य गर्ने उदेश्य बोकेको अध्यादेश भित्रका विषयवस्तुमा कसैको पनि फरक मत नरहेको बताउनुभयो।राष्ट्रिय समाचार समिति (रासस) को ६४ औँ वार्षिकोत्सव कार्यक्रममा बोल्दै मन्त्री गुरुङले जनताको सेवा गर्न, विकासमा स्थायित्व गतिशीलता ल्याउन, भ्रष्टाचार नियन्त्रण गर्दै सुशासन कायम गर्नु अहिलेको सरकारको प्राथमीकताको विषय रहेको बताउनुभयो।नेपाल सरकारका प्रवक्ता समेत रहनुभएका मन्त्री गुरुङले क्रान्ति, जनआन्दोलन, व्यवस्था र प्रणाली फेरिए पनि पुराना कानुन र नीति परिवर्तन नहुँदा जुनसुकै सरकारले पनि लक्ष्य अनुसार नतिजा दिन नसकेको उहाँको तर्क थियो।सरकारका सबै संघसंस्था पूर्ण लोकतान्त्रिक र समावेशी कायम गर्ने विषयमा हेक्का राख्न सुझाव दिँदै मन्त्री गुरुङले प्रजातन्त्रमा प्रतिस्पर्धा र आलोपालो हुनुपर्नेमा त्यो नहुँदा टिकाटिप्प्पी गरेको बताउनुभयो।प्रदेश सरकार, पालिका, समग्र प्रहरी प्रशासन हाक्ने व्यक्तिको शैली र आचरणमा शुद्धता आवश्यक रहेको बताउँदै उहाँले पुराना संरचनालाई नयाँ व्यवस्था अनुरुप लोकतान्त्रीक बनाउदै लैजानुपर्ने आजको आवश्यकता भएको औँल्याउनुभयो।“हामीले नीति र व्यवस्थामा क्रान्ति ल्याउन नसक्दा मुलुकले सोँचे अनुकुल उपलब्धी हासिल गर्न सकेन”, मन्त्री गुरुङले भन्नुभयो, “अहिले हामी आवश्यक नीति रुपान्तरणमा जोड दिएका छौँ।” विगतमा लोकतन्त्रमाथि खिचातानी भइरहेको हुँदा लोकतन्त्र ट्रयापमा पर्दै आएको बताउदै त्यही ट्रयापबाट लोकतन्त्र बचाउन दुई ठुला राजनीतिक दल (नेपाली कांग्रेस र नेकपा एमाले) गठबन्धन गर्नुपरेको बताउनुभयो। त्यस्तै मन्त्री गुरुङले सरकारी सञ्चार माध्यमलाई व्यवस्थित र समयानुकुल बनाउन मन्त्रालय सधै सकारात्मक रहेको बताउनुभयो।मन्त्री गुरुङका अनुसार सरकारी मातहतका सञ्चार माध्यम जनताको सूचना सेवाप्रति उत्तरदायी हुनुपर्ने बताउदै राससले उक्त भूमिका प्रभावकारी ढंगले निर्वाह गर्दै आएको छ।मन्त्री गुरुङले राससले दीर्घकालीन महत्त्वका कार्यको थालनी गर्दै आएको बताउदै रासस चौविस घन्टामा लगिएको, मिडिया संग्रालय सुरु गरिएको, समावेशी भाषामा सेवा विस्तार गरिएको, मिडिया संग्राहलय समाचार बुलेटिन कक्ष सर्वसाधारणका लागि खुला गरिनुले समाचार सेवामा योगदान दिएको बताउनुभयो।",
      "link": "https://gorkhapatraonline.com/news/143978",
      "image": "https://gorkhapatraonline.com/storage/media/253896/conversions/cover-rss-original-thumb.jpg"
    },
    {
      "slug": "143977",
      "title": "सालका बिरुवा संरक्षणमा जन एकता सामुदायिक वन",
      "timestamp": 1739923200000,
      "source": "gp",
      "content": "मासिदै गएको साल (स्थानीय भाषामा सखुवा) का बिरुवा संरक्षण गरेर रौतहटको जनएकता सामुदायिक वन जिल्लाकै उदाहरणीय बनेको छ ।",
      "longContent": "यादवराज पुरीरौतहट, फागुन ७ गते । मासिदै गएको साल (स्थानीय भाषामा सखुवा) का बिरुवा संरक्षण गरेर रौतहटको जनएकता सामुदायिक वन जिल्लाकै उदाहरणीय बनेको छ । राष्ट्रिय एवम् साझेदारी वन क्षेत्रबाट सालका काँचा रुख तथा हुर्कंदै गरेका लाथ्राको चोरी निकासी नरोकिएको अहिलेको अवस्थामा २० लाखभन्दा बढी सालका विरुवा संरक्षण गरी जनएकता सामुदायिक वन चन्द्रपुर उदाहरणीय बनेको हो । पूर्व–पश्चिम राजमार्गदेखि उत्तरतर्फ रहेको उक्त सामुदायिक वनमा विगत एक दशक अघिदेखि सालका विरुवा संरक्षित छन् । एकसय २१ हेक्टर क्षेत्रफल ओगटेको जनएकता सामुदायिक वनको करिब ५० हेक्टर जमिनमा हुर्किसकेका लगभग ती सालका बिरुवाको ‘ग्रेडिङ’ कार्यसमेत भइसकेको समुहका अधिकारी रामजी तिमल्सिनाले जानकारी दिनुभयो ।  उक्त वनसँग प्रत्यक्ष सरोकार राख्ने दुईसय १० जना उपभोक्ता छन् । जिल्लाको सम्पूर्ण सरकारी, साझेदारी एवम् अन्य सामुदायिक वन क्षेत्रमा हरेक वर्ष डढेलोले क्षति पुर्याउँदै आए पनि जन एकताका उपभोक्ताले आफ्नो वनलाई आगलागीबाट जोगाउँदै आएका छन् । सामुदायिक वन उपभोक्ता समितिले वनक्षेत्रमा डढेलो नियन्त्रण तथा चरिचरन बन्दगरी नियमित गस्ति गरेकाले बिरुवा संरक्षण प्रभावकारी बनेको उपभोक्ता बाबुराम दाहाल बताउनुहुन्छ ।\t२०६३ सालमा समुदायमा हस्तान्तरित सो सामुदायिक वन सुरुको अवस्थामा कुकाठ, बुट्यान तथा झाडीले ढाकिएको थियो । २०६७ सालदेखि उक्त क्षेत्रमा आफै उम्रिएका सालको बिरुवा समुदायले संरक्षण गर्दै आएपछि उक्त वन जिल्लामै नमूना सामुदायिक वन बन्नपुगेको हो । अहिले समुदायको सक्रियतामा उक्त क्षेत्रमा साल, सिसौ, सतिसाल, बेलजस्ता उपयोगी बोट विरुवा हुर्कनाले वातावरण हरियाली र मनमोहक बनेको छ । सालका पात प्रशस्त उत्पादन भएपछि समितिले टपरी उद्योग सञ्चालन गरी आयआर्जनमा समेत बृद्धि गर्दैआएको उपभोक्ता सम्झना मगरले बताउनुभयो । जिल्लामा ४२ वटा सामुदायिक वन दर्ता भए पनि जन एकताले बिरुवा संरक्षणमा उत्कृष्ट कार्य गरेको भन्दै जिल्ला वन कार्यालय रौतहटले प्रशंसापत्र प्रदान गरेको छ ।",
      "link": "https://gorkhapatraonline.com/news/143977",
      "image": "https://gorkhapatraonline.com/storage/media/253895/conversions/Samrakshit-Sal-Ka-Biruwa-original-thumb.jpg"
    },
    {
      "slug": "143968",
      "title": "मतदाता शिक्षा बढाउन जरुरी छ: प्रमुख निर्वाचन आयुक्त थपलिया",
      "timestamp": 1739923200000,
      "source": "gp",
      "content": "प्रमुख निर्वाचन आयुक्त दिनेशकुमार थपलियाले राजनीतिक दल र तिनका उम्मेदवार इमानदार नहुँदा निर्वाचन प्रणाली महँगो भएको बताउनुभएको छ।",
      "longContent": "काठमाडौँ, फागुन ७ गते। प्रमुख निर्वाचन आयुक्त दिनेशकुमार थपलियाले राजनीतिक दल र तिनका उम्मेदवार इमानदार नहुँदा निर्वाचन प्रणाली महँगो भएको बताउनुभएको छ। नवौँ निर्वाचन दिवस, २०८१ का अवसरमा आज यहाँ आयोजित कार्यक्रममा बोल्नुहुँदै प्रमुख निर्वाचन आयुक्त थपलियाले निर्वाचन व्यवस्थापन लागत कम रहे पनि राजनीतिक दल तथा उम्मेदवारले आफूले गर्ने खर्चलाई देखाएर निर्वाचन प्रणाली महँगो भएको भन्ने खराब भाष्य स्थापित गरिरहेको बताउनुभयो। “निर्वाचन महँगो भएको भन्ने गलत भाष्य निर्माण गरिन्छ भने त्यो राजनीतिक दल र उम्मेदवारहरुको इमानदारिता माथिको प्रश्न हो। निर्वाचन प्रणाली महँगो भयो भन्ने उम्मेदवारहरुलाई मैले सोध्ने गरेको छु, तिम्रो बेइमानीको खास्टो मेरो प्रणालीमाथि ओढाएर ओभानो हुने दुस्साहस नगर्नु”, उहाँले भन्नुभयो।निर्वाचनको बेला प्रयोग हुने राज्यसंयन्त्रको इमानदारीमाथि पनि उहाँले प्रश्न उठाउनुभयो। निर्वाचनको मिति घोषणा भएपछि त्यस कार्यमा खटिने राज्य संयन्त्रको परिचालन निर्वाचन व्यवस्थापन गर्ने मुख्य निकायबाटै हुनुपर्ने थपलियाको भनाइ छ। निर्वाचनमा नागरिक सहभागिता बढाउन निर्वाचन शिक्षा र मतदाता शिक्षा बढाउनुपर्ने आवश्यकता पनि उहाँले औँल्याउनुभयो।“लोकतन्त्र भनेको आफ्ना प्रतिनिधि आफैँ छान्ने मात्र नभई यो मान्छेको जीवनशैली र जीवन पद्धति हो। मतदान गर्नु भनेको नागरिकले आफ्नो अधिकारको आत्मबोध गर्नु हो। यो कर्तव्य बोध गर्नका लागि मतदाता शिक्षा बढाउन जरुरी छ”, थपलियाले भन्नुभयो। नागरिक सचेत भएमा मात्रै निर्वाचन सफल हुने उहाँले उल्लेख गर्नुभयो। आगामी निर्वाचनका लागि मतदाता नामावली दर्ता र अद्यावधिक सम्बन्धित स्थानीय तहबाटै गर्ने व्यवस्था मिलाइने पनि थपलियाले बताउनुभयो। त्यस्तै, आफ्नो मतदाता नामावली रहेको क्षेत्रबाट मात्र नभई देशभित्र जुनसुकै स्थानको मतदान केन्द्रबाट पनि मतदान गर्न सकिने व्यवस्था मिलाउन अति आवश्यक रहेको उहाँको भनाइ छ। निर्वाचन व्यवस्थापन तथा सञ्चालनसम्बन्धी कानुन चाँडै बनेर कार्यान्वयनमा आउने विश्वास उहाँले व्यक्त गर्नुभयो। त्यस्तै, निर्वाचनका क्रममा अहिले सामाजिक सञ्जाल र कृत्रिम बौद्धिकताको व्यवस्थापन नयाँ चुनौतीका रुपमा आएको उल्लेख गर्नुभयो।निर्वाचन आयोगका सचिव भरतमणि सुवेदीले निर्वाचनका क्रममा आयोगको स्वच्छता र निष्पक्षता कायम गर्न सफल भएको बताउनुभयो। निर्वाचन व्यवस्थापनका लागि विधि र पद्धति मा के–कति सुधार आवश्यक छ भनेर समीक्षा गरिनुपर्नेमा पनि उहाँले जोड दिनुभयो।‘निर्वाचनको प्रभावकारिताः निर्वाचन प्रक्रियामा आम नागरिकको सहभागिता’ भन्ने मुख्य नाराका साथ मनाइएको नवौँ निर्वाचन दिवसका अवसरमा ‘निर्वाचन स्मारिका २०८१’ र ‘नेपालको निर्वाचन इतिहास–३’ पुस्तक विमोचन गरिएको छ। त्यस्तै तीनवटा जिल्ला निर्वाचन कार्यालयको नवनिर्मित भवनको उद्घाटन गरिएको छ। दोलखा, स्याङ्जा, डडेल्धुराको जिल्ला निर्वाचन कार्यालयको भवन उद्घाटन गरिएको हो। त्यस्तै, हरेक प्रदेशबाट समान एक जना र आयोगका तीन जना गरी १० जना उत्कृष्ट कर्मचारीलाई पुरस्कृत गरिएको छ। रासस",
      "link": "https://gorkhapatraonline.com/news/143968",
      "image": "https://gorkhapatraonline.com/storage/media/253891/conversions/KRB_KTM__U3A1032-original-thumb.jpg"
    },
    {
      "slug": "143957",
      "title": "सामुदायिक वनमा जङ्गली हात्ती मृत फेला",
      "timestamp": 1739923200000,
      "source": "gp",
      "content": "भाले जङ्गली हात्ती मृत फेला परेको छ । एक साताअघि पनि एक अर्को भाले हात्ती मृत फेला परेको छ ।",
      "longContent": "यज्ञप्रसाद सापकोटागुलरिया (बर्दिया),  फागुन ७ गते । भाले जङ्गली हात्ती मृत फेला परेको छ । एक साताअघि पनि एक अर्को भाले हात्ती मृत फेला परेको छ । ठाकुरबाबा नगरपालिका –३ को झरसलुवा सामुदायिक वनमा भाले हात्ती मृत फेला परेको डिभिजन वन कार्यालय बर्दियाले जनाएको छ । हात्तीको शव कुहिन लागेको अवस्थामा फेला परेको छ । सामुदायिक वनका उपभोक्ताले कुहिन लागेको हात्तीको शव देखेपछि डिभिजन वन कार्यालयमा खबर गरेका थिए । हात्ती के कति कारणले मरेको हो भन्ने बारेमा अध्ययन भइरहेको डिभिजन वन कार्यालयका सूचना अधिकारी रामकुमार चौधरीले बताउनुभयो । उहाँले भन्नुभयो, ‘मृत हात्तीको बारेमा अध्ययन गर्न हामी घटनास्थल पुग्दैछौँ । पुगेपछि मात्र थप विवरण उपलब्ध गराउनेछौँ ।’ यसअघि फागुन ३ गते ठाकुरबाबा नगरपालिका वडा ४ खैलारको गहुँबारीमा जङ्गली भाले हात्ती मृत फेला परेको थियो । करिब ३० वर्ष उमेरको सो हात्ती बिरामी भएर मृत्यु भएको अनुमान बर्दिया राष्ट्रिय निकुञ्जले गरेको थियो ।",
      "link": "https://gorkhapatraonline.com/news/143957",
      "image": "https://gorkhapatraonline.com/storage/media/253854/conversions/hatti-(1)-original-thumb.jpg"
    },
    {
      "slug": "143955",
      "title": "नवलपुरमा १६ हजारभन्दा बढी बालिकाले लगाए एचपिभी खोप",
      "timestamp": 1739923200000,
      "source": "gp",
      "content": "नवलपरासी पूर्व (नवलपुरमा) पाठेघरको मुखमा हुने क्यान्सरविरुद्धको एचपिभी खोप अभियानमा ९६.१८ प्रतिशत बालिकाले खोप लगाएका छन् ।",
      "longContent": "ज्ञानु पंगेनी मध्यविन्दु, फागुन ७ गते । नवलपरासी पूर्व (नवलपुरमा) पाठेघरको मुखमा हुने क्यान्सरविरुद्धको एचपिभी खोप अभियानमा ९६.१८ प्रतिशत बालिकाले खोप लगाएका छन् ।सरकारले एचपिभी खोप अभियानमा १० देखि १४ वर्ष उमेर समूहका बालिकालाई निःशुल्क रूपमा खोप उपलब्ध गराएको थियो । माघ २२ गतेदेखि फागुन ६ गतेसम्म सञ्चालन भएको खोप अभियानमा १६ हजार ४ सय ४५ जना बालिकाले खोप लगाएको प्रदेश जनस्वास्थ्य कार्यालय नवलपुरको खोप फोकल पर्सन खरेलप्रसाद चौधरीले जानकारी दिनुभयो । जिल्लामा रहेका आठवटा पालिकामा दुई चरणमा गरी खोप अभियान सम्पन्न भएको हो । अभियानमा विद्यालय नजाने १० वर्ष उमेर समूहका ४६ जना र दशदेखि १४ वर्ष उमेर  समूहका ९३ जना बालिकाले समेत खोप लगाएको खोप फोकल पर्सन चौधरीले जानकारी  दिनुभयो ।जिल्लामा लक्ष्यभन्दा केही कम बालिकाले खोप लगाएको तथ्याङ्क देखिएको छ । तर कार्यालयको खोप फोकल पर्सन चौधरीका अनुसार तथ्याङ्क सङ्कलनका क्रममा केही त्रुटि हुँदा त्यस्तो देखिएको बताउनुहुन्छ । खोप अभियानमा विद्यालयका सबै बालिकाहरू समेटिएको चौधरीको भनाइ छ । ‘हामीले विद्यालयसँग तथ्याङ्क माग्दा केही विद्यालयबाट नबुझेर किशोरको समेत तथ्याङ्क दिनुभएको रहेछ ।  खोप लगाउने क्रममा मात्र हामीले त्यसको बारेमा जानकारी पायौँ, हामीले पनि विद्यालय नजाने बालिकाहरूको तथ्याङ्क अलि धेरै अनुमान गरेका थियौँ ।  त्यसमा कमी भयो, त्यसैले पनि लक्ष्यभन्दा कमले खोप लगाएजस्तो देखियो तर, खोप अभियानमा सबै  बालिका सहभागी भएका छन् छुटेका छैनन्’ चौधरीले भन्नुभयो । अभियान अन्तर्गत जिल्लामा १७ हजार ९९ बालिकालाई खोप लगाइने लक्ष्य थियो । जिल्लाभर २ सय ३० विद्यालयसहित कुल ३ सय २० खोप केन्द्र रहनेछन्, ती खोप केन्द्रबाट १७ हजार ९९ छात्रा बालिकालाई खोप लगाइने कार्यालयका जिल्ला खोप फोकल पर्सन चौधरीले जानकारी दिनुभयो ।जिल्लाको चारवटा पालिका गैँडाकोट र देवचुली नगरपालिका, बौदीकाली र बुलिङटार गाउँपालिकामा माघ २२ गतेदेखि २८ गतेसम्म र कावासोती, मध्यविन्दु नगरपालिका, हुप्सेकोट र विनयी त्रिवेणी गाउँपालिकामा माघ २८ गतेदेखि फागुन ६ गतेसम्म गरी दुई चरणमा खोप अभियान सञ्चालन गरिएको थियो ।",
      "link": "https://gorkhapatraonline.com/news/143955",
      "image": "https://gorkhapatraonline.com/storage/media/253853/conversions/Khop-original-thumb.jpg"
    },
    {
      "slug": "143953",
      "title": "टिप्पर दुर्घटना हुँदा चालकको मृत्यु",
      "timestamp": 1739923200000,
      "source": "gp",
      "content": "रोल्पा टिप्पर दुर्घटनामा परी चालकको मृत्यु भएको छ । मृत्यु हुनेमा बाराको निजगढ नगरपालिका –५ निवासी ३६ वर्षिय जितेकुमार रहेका छन् ।",
      "longContent": "पहलमान घर्तीहोलेरी (रोल्पा), फागुन ७ गते । रोल्पा टिप्पर दुर्घटनामा परी चालकको मृत्यु भएको छ । मृत्यु हुनेमा बाराको निजगढ नगरपालिका –५ निवासी ३६ वर्षीय जितेकुमार रहेका छन् । उहाँको मङ्गलबार राति टिप्पर दुर्घटना हुँदा घटनास्थलमै मृत्यु भएको प्रहरीले जनाएको छ । प्रहरीका अनुसार ना ८ ख ७२७६ नम्बरको टिप्पर माडी गाउँपालिका–४ चुकबोटबाट बालुवा लिएर घर्तीगाउँ हुँदै ब्याङखोलातर्फ जाँदैगर्दा दुर्घटनामा परेको थियो । सहिदमार्ग सडक खण्डबाट करिब १०० मिटर तल खसेको थियो । उक्त टिप्परमा चालक मात्र रहेका थिए । इलाका प्रहरी कार्यालय घर्तीगाउँका प्रहरी निरीक्षक देवसिंह भण्डारीका अनुसार चालक जितेकुमारको शव सडकबाट करिब ७० मिटर तल फेला परेको थियो ।",
      "link": "https://gorkhapatraonline.com/news/143953",
      "image": "https://gorkhapatraonline.com/storage/media/253845/conversions/death-2-original-thumb.jpg"
    },
    {
      "slug": "143947",
      "title": "आजदेखि मदानेमा तेस्रो अध्यक्ष कप",
      "timestamp": 1739923200000,
      "source": "gp",
      "content": "गुल्मीको मदाने गाउँपालिकाले भनभनेको कुडापानी खेलमैदानमा आयोजना गर्न लागेको ‘तेस्रो अध्यक्ष कप’ भलिबल प्रतियोगिताको सम्पूर्ण तयारी पूरा गरी बुधबारदेखि सुरु हुँदैछ ।",
      "longContent": "रमेश विश्वकर्मागुल्मी, फागुन ७ गते । गुल्मीको मदाने गाउँपालिकाले भनभनेको कुडापानी खेलमैदानमा आयोजना गर्न लागेको ‘तेस्रो अध्यक्ष कप’ भलिबल प्रतियोगिताको सम्पूर्ण तयारी पूरा गरी बुधबारदेखि सुरु हुँदैछ । राष्ट्रिय प्रजातन्त्र दिवसको दिनदेखि सुरु भएको प्रतियोगिता फागुन ९ गतेसम्म सञ्चालन हुने आयोजकले जनाएको छ । गाउँपालिकाको आर्थिक वर्ष २०८१/०८२ को वार्षिक स्वीकृत कार्यक्रम अनुसार तेस्रो अध्यक्ष कप भलिबल प्रतियोगिताअन्तर्गत वडास्तरीय महिला भलिबल प्रतियोगिता तथा अन्तर स्थानीय तह पुरुष भलिबल प्रतियोगिता आयोजना गरिएको प्रमुख प्रशासकीय अधिकृत शालिकराम पन्थीले जानकारी दिनुभयो । प्रमुख प्रशासकीय अधिकृत पन्थीका अनुसार वडास्तरीय महिला भलिबल प्रतियोगितामा प्रथम हुनेलाई ३३ हजार ३३३ रुपियाँ, दोस्रो हुनेलाई २२ हजार २२२ रुपियाँ र तेस्रो हुनेलाई ११ हजार १११ रुपियाँ नगदसहित मेडल र प्रमाणपत्र प्रदान गरिनेछ ।अन्तर स्थानीय तह पुरुष भलिबल प्रतियोगितामा प्रथम हुनेलाई एक लाख ११ हजार १११ रुपियाँ, दोस्रो हुनेलाई ५५ हजार ५५५ रुपियाँ र तृतीय हुनेलाई २५ हजार ५५५ रुपियाँ नगदसहित मेडल र प्रमाणपत्र प्रदान गरिने उहाँले बताउनुभयो । वडास्तरीय महिला भलिबल प्रतियोगितामा यस गाउँपालिकाभित्र रहेका सातवटै वडाबाट महिला खेलाडी सहभागी हुनेछन् । गुल्मी जिल्लाका सबै स्थानीय तह, अर्घाखाँची जिल्लाको मालारानी गाउँपालिका तथा प्युठान जिल्लाका झिमरुक र गौमुखी गाउँपालिकाबीच अन्तर स्थानीय तह पुरुष भलिबल प्रतियोगिता हुनेछ । आजदेखि सुरु हुने सो प्रतियोगिताको उद्घाटन जिल्ला समन्वय समिति गुल्मीका प्रमुख द्रोण खत्रीले गर्नुहुनेछ ।",
      "link": "https://gorkhapatraonline.com/news/143947",
      "image": "https://gorkhapatraonline.com/storage/media/253828/conversions/news_photo-original-thumb.jpg"
    },
    {
      "slug": "143942",
      "title": "चिकित्सक सङ्घ आन्दोलित",
      "timestamp": 1739923200000,
      "source": "gp",
      "content": "नेपाल चिकित्सक सङ्घले सङ्घर्षको कार्यक्रम सार्वजनिक गरेको छ । सङ्घले विज्ञप्ति निकाल्दै बुधबार र बिहीबार संघर्षका कार्यक्रम सार्वजनिक गरेको हो । संघले. सरकारलाई माग पूरा गर्न ४८ घण्टाको समय दिएको संघका महासचिव डा. सन्जिब तिवारीले जानकारी दिनुभयो ।",
      "longContent": "गोरखापत्र अनलाइनकाठमाडौं, फागुन ७ गते । नेपाल चिकित्सक सङ्घले सङ्घर्षको कार्यक्रम सार्वजनिक गरेको छ । सङ्घले विज्ञप्ति निकाल्दै बुधबार र बिहीबार सङ्घर्षका कार्यक्रम सार्वजनिक गरेको हो । सङ्घले सरकारलाई माग पूरा गर्न ४८ घण्टाको समय दिएको सङ्घका महासचिव डा. सन्जीव तिवारीले जानकारी दिनुभयो । बुधबार र बिहीबार देशभरका स्वास्थ्य संस्थामा कार्यरत चिकित्सक तथा स्वास्थ्यकर्मीले आफ्नो स्वास्थ्य संस्था अगाडि कालोपट्टी बाँधी कार्यालय समयको पहिलो एक घण्टा धर्ना गर्ने डा. तिवारीको भनाइ छ । सरकारले माग सुनुवाइ नगरे आकस्मिक सेवा बाहेकका सबै सेवा बन्द गर्ने कार्यक्रम गर्न सङ्घ बाध्य हुने चेतावनी पनि दिएको छ । सङ्घले फागुन ४ गते सरकारसमक्ष विभिन्न ९ बुँदे माग राखेको थियो । जसमध्ये सरकारले एक दुई माग पूरा गरे पनि बाँकी माग पूरा नगरेको सङ्घको भनाइ छ । सङ्घले राखेको मागमा सरकारी शैक्षिक संस्थामा एमडी–एचएस–एमडीएसको सिट २३१ ले थप गर्न भनी गरिएको निर्णय अक्षरशः कार्यान्वयन हुनुपर्ने, थप भएको सिट सङ्ख्याको लिष्ट सार्वजनिक गरिनुपर्ने, चिकित्सा शिक्षा आयोगको १६ औँ बैठकमा निर्णय भएको र कार्यान्वयनका लागि परिपत्र गरिएअनुसार नेपालका आवासीय चिकित्सक (एमडी–एचएस–एमडीएस) को निर्वाह भत्तालाई नेपाल सरकारको आठौँ तह सरह ४८ हजार ७३७ व्यवस्था  गर्नुपर्नेछ । यी दुई माग पूरा भइसकेको छ । बाँकी मागमा स्वास्थ्य सेवामा चिकित्सक तथा स्वास्थ्यकर्मीको थप दरबन्दी सिर्जना गर्नुपर्ने, अस्पताल विकास समिति अन्तर्गत कार्यरत चिकित्सकलाई स्थायी नियुक्त प्रदान गरिनुपर्ने, अस्पताल विकास समिति अन्तर्गत नयाँ नियुक्ति प्रदान गर्दा चिकित्सकको शैक्षिक योग्यताअनुसार एमडी–एमएस–एमडीएस उत्तीर्ण चिकित्सकलाई नवौं तहसरह एवं डिएम–एमसिएच उत्तीर्ण  गरेका चिकित्सकलाई दशौँ तहसरह नियुक्ति प्रदान गरिनुपर्ने लगायतको सङ्घको माग  छ।",
      "link": "https://gorkhapatraonline.com/news/143942",
      "image": "https://gorkhapatraonline.com/storage/media/253827/conversions/sangh1-original-thumb.jpg"
    },
    {
      "slug": "143939",
      "title": "जेठाजुको कुटपिटबाट बुहारी घाइते",
      "timestamp": 1739923200000,
      "source": "gp",
      "content": "सुनसरीको बराहक्षेत्र नगरपालिका ११ मधुवनमा फागुन ३ गते बुहारीमाथि जेठाजुले कुटपिट गरेको घटना बाहिर आएको छ ।",
      "longContent": "जयकृष्ण यादवइनरुवा, फागुन ७ गते । सुनसरीको बराहक्षेत्र नगरपालिका ११ मधुवनमा फागुन ३ गते बुहारीमाथि जेठाजुले कुटपिट गरेको घटना बाहिर आएको छ । भाइको दुर्घटनामा परी मृत्यु भएको सात वर्षपछि मधुवन मेजर टोलका ३८ वर्षीय अरुणकुमार मेहताले बुहारीलाई कुटपिट गरेर घाइते बनाएको घटना बाहिर आएको हो । शनिवार मकै खेतमा पानी लगाउने क्रममा आफूलाई जेठाजु अरुणकुमार मेहताले आक्रमण गरेको २६ वर्षीया बुहारी आशाकुमारी महतोले बताउनुभयो । जेठाजुको कुटपिटबाट घाइते आशाको सप्तकोशी न्यूरो अस्पताल भोक्राहामा उपचार भइरहेको छ । जेठाजु मेहताले आफू नेपाली सेना भएकाले जे पनि गर्ने भन्दै धम्की दिँदै आएको आशाले बताउनुभयो । जेठाजु सेनामा कार्यरत रहेको र घरमा आएको बेला कुटपिट गरेर घाइते हुँदा अस्पताल भर्ना हुनुपरेको र आफू असुरक्षित भएको पीडित महिलाको भनाइ छ । यसैबिच पीडित महिलाका माइती पक्षले जिल्ला प्रहरी कार्यालय सुनसरीमा उजुरी दिएका छन् । जिल्ला प्रहरी कार्यालय सुनसरीका प्रहरी निरीक्षक दिनेश अधिकारीले मौखिक जानकारी आएको तर लिखित जाहेरी नआएको प्रतिक्रिया दिनुभयो ।बहिनीलाई भएको अन्याय र ज्यान मार्ने प्रयाससम्मको घटना भएको भन्दै पीडितका दाजुले समेत प्रहरीलाई जाहेरी दिन तयारी भइरहेको छ ।",
      "link": "https://gorkhapatraonline.com/news/143939",
      "image": "https://gorkhapatraonline.com/storage/media/253809/conversions/aasha-mahto-original-thumb.jpg"
    },
    {
      "slug": "143937",
      "title": "दाङमा मनाइयो ७५ औं प्रजातन्त्र दिवस",
      "timestamp": 1739923200000,
      "source": "gp",
      "content": "प्रजातन्त्र दिवसको अवसरमा दाङमा प्रभातफेरी निकालेर ७५ औं प्रजातन्त्र दिवस मनाइएको छ । जिल्ला मूल समारोह समितिको आयोजनामा प्रभातफेरी आयोजना गरेर प्रजातन्त्र दिवस मनाइएको दाङका प्रमुख जिल्ला अधिकारी कृष्णप्रसाद लम्सालले जानकारी दिनुभयो ।",
      "longContent": "सन्तोष दहितदाङ, फागुन ७ गते । प्रजातन्त्र दिवसको अवसरमा दाङमा प्रभातफेरी निकालेर ७५ औं प्रजातन्त्र दिवस मनाइएको छ । जिल्ला मूल समारोह समितिको आयोजनामा प्रभातफेरी आयोजना गरेर प्रजातन्त्र दिवस मनाइएको दाङका प्रमुख जिल्ला अधिकारी कृष्णप्रसाद लम्सालले जानकारी दिनुभयो ।जिल्ला प्रशासन कार्यालय दाङको परिसरबाट सुरु भएको प्रभातफेरी घोराही बजारमा परिक्रमा गरेर प्रजातन्त्र दिवस मनाइएको प्रमुख जिल्ला अधिकारी लम्सालले बताउनुभयो ।प्रजातन्त्र दिवसको प्रभातफेरीमा दाङका राजनीतिक दलका प्रमुख तथा प्रतिनिधिहरु, स्थानीय तहका जनप्रतिनिधिहरु, सरकारी तथा गैर सरकारीका कर्मचारीको उपस्थिति रहेको उहाँले बताउनुभयो ।",
      "link": "https://gorkhapatraonline.com/news/143937",
      "image": "https://gorkhapatraonline.com/storage/media/253812/conversions/dang1-original-thumb.jpg"
    },
    {
      "slug": "143935",
      "title": "फोनिज म्याग्दी अध्यक्षमा गर्बुजा मगर",
      "timestamp": 1739923200000,
      "source": "gp",
      "content": "नेपाल आदिवासी जनजाति पत्रकार महासङ्घ ( फोनिज), म्याग्दी शाखाको अध्यक्षमा धनिलाल गर्बुजा मगर चयन हुनुभएको छ ।",
      "longContent": "साधन घर्ती म्याग्दी (दरबाङ), फागुन ७ गते । नेपाल आदिवासी जनजाति पत्रकार महासङ्घ ( फोनिज), म्याग्दी शाखाको अध्यक्षमा धनिलाल गर्बुजा मगर चयन हुनुभएको छ ।मङ्गलबार जिल्ला सदरमुकाम बेनीमा सम्पन्न दोस्रो अधिवेशनबाट गर्बुजा अध्यक्ष पदमा सर्वसम्मत चयन हुनुभएको हो । निवर्तमान अध्यक्ष साधन राम्जालीका अनुसार, उपाध्यक्षमा दलप्रसाद तिलिजा, सचिवमा गणेश गुरुङ (गणेश), कोषाध्यक्षमा बिनोद पुर्जा र सहसचिवमा दिपा बुढाथोकी चयन हुनुभएको छ । यसैगरी सदस्यहरुमा लिलकुमारी पुर्जा मगर, मनु थापा मगर, गुनबहादुर पुन मगर रहनुभएको छ । प्रदेश प्रतिनिधिमा सुदर्शनकुमार श्रेष्ठ र हिरामोती जुग्जाली तथा सङ्घीय प्रतिनिधिमा साधन राम्जाली र गुनबहादुर पुन रहनुभएको छ । अध्यक्ष गर्बुजा म्याग्दी न्युज डटकम र फेवा टेलिभिजन संवाददाता हुनुहुन्छ । फोनिज गण्डकी प्रदेश इञ्चार्ज एमवी आस्था मगरले अधिवेशनको उद्घाटन गर्दै फोनिजले जनजाती पत्रकारको हित, क्षमता बिकास र प्रोत्साहनका लागि काम गर्नुपर्ने बताउनुभयो । यसैगरी फोनिज गण्डकी प्रदेश अध्यक्ष रुद्र श्रीस मगर, नेपाल पत्रकार महासङ्घ म्याग्दीका उपाध्यक्ष तथा म्याग्दी मिडिया सोसाइटी अध्यक्ष अमित विश्वकर्मा, फोनिज बागलुङका अध्यक्ष डम्मर बुढा मगरलगायतले बोल्नुभएको थियो ।",
      "link": "https://gorkhapatraonline.com/news/143935",
      "image": "https://gorkhapatraonline.com/storage/media/253807/conversions/garbuja--original-thumb.jpg"
    },
    {
      "slug": "143930",
      "title": "असमानता, गरिबी र भ्रष्टाचारलाई चिरेर सरकार अघि बढ्छ : प्रधानमन्त्री",
      "timestamp": 1739923200000,
      "source": "gp",
      "content": "प्रधानमन्त्री केपी शर्मा ओलीले वर्तमान सरकार लोकतन्त्रलाई पारदर्शी र अझ जवाफदेही बनाउँदै समाजमा व्याप्त असमानता, गरिबी र भ्रष्टाचारको चुनौतीलाई चिरेर अघि बढ्ने बताउनुभएको छ ।",
      "longContent": "काठमाडौं, फागुन ७ गते । प्रधानमन्त्री केपी शर्मा ओलीले वर्तमान सरकार लोकतन्त्रलाई पारदर्शी र अझ जवाफदेही बनाउँदै समाजमा व्याप्त असमानता, गरिबी र भ्रष्टाचारको चुनौतीलाई चिरेर अघि बढ्ने बताउनुभएको छ । राष्ट्रिय प्रजातन्त्र दिवस–२०८१ का अवसरमा बुधबार सैनिक मञ्च टुँडिखेलमा आयोजित समारोहलाई सम्बोधन गर्दै उहाँले युवाहरुलाई सशक्त बनाएर नै मुलुकलाई समृद्धितर्फ लैजाने सरकारको नीति रहेको स्पष्ट पार्नुभयो ।“लोकतन्त्रको उज्यालोकै कारण आज डिजिटल माध्यमबाट नागरिकलाई शीघ्र सार्वजनिक सेवाको थालनी गर्न सकेका हौँ, जसले सरकारी सेवालाई झन्झटरहित र पारदर्शी बनाउन सुरु गरेको छ”, प्रधानमन्त्रीले भन्नुभयो, “सन् २०३० भित्र दिगो विकासका लक्ष्य हासिल गर्ने अभियानमा हामी हाम्रा हरेक क्षण, सम्भावना र सामर्थ्यको सदुपयोग गरिरहेका छौँ । यसबाटै हामी ‘समृद्ध नेपाल, सुखी नेपाली’को राष्ट्रिय आकाङ्क्षा पूरा गर्न सफल हुनेछौँ ।”प्रधानमन्त्री ओलीले सन् २०२६ सम्ममा नेपाललाई अतिकम विकसित मुलुकको हैसियतबाट स्तरोन्नति गर्ने र त्यसको दिगो व्यवस्थापनका लागि आर्थिक सूचकहरुको बढोत्तरी गर्ने आधार पनि लोकतन्त्र नै भएको बताउनभुयो । लोकतन्त्रको खुला मैदानमा नै जनताको जीवनमा प्रगति भएको जनाउँदै उहाँले बढ्दो जनआकाङ्क्षा र चुनौतीबिच, राज्यको संस्थागत र सामर्थ्यबीच लय मिलाएर सङ्गतिपूर्ण ढङ्गले अगाडि बढिरहेको बताउनुभयो ।प्रधानमन्त्रीले भन्नुभयो, “हाम्रो युवा पुस्ता देशको भविष्य हो । उनीहरुलाई शिक्षा, स्वास्थ्य, रोजगारी र उद्यमको अवसर उपलब्ध गराउन र स्टार्टअपमार्फत उद्यमशीलताको थालनी गरिएको छ ।” उहाँले मुलुकको सुशासन, विकास, समृद्धि र जनताको सुखको सुनिश्चितताका लागि प्रभावकारी शासन प्रणाली र सुव्यवस्थाको राष्ट्रिय आकांक्षा पूरा गर्ने अभियानमा एकजुट भई योगदान गर्न सम्पूर्णमा आह्वान गर्नुभएको छ ।‘राष्ट्रको समृद्धि र जनताको सुख’लाई आफूले ‘परिपूर्ण लोकतन्त्र’ भन्दै आएको स्मरण गर्दै प्रधानमन्त्री ओलीले प्रजातन्त्रले ‘सङ्गठन र अभिव्यक्तिको स्वतन्त्रता’को मात्र वकालत गरेको अवस्थामा परिपूर्ण लोकतन्त्रले सबैलाई ‘अधिकार र अवसर, समानता र सामाजिक न्याय, सुरक्षा र सम्मान’मा समान पहुँचको पैरवी गरेको बताउनुभयो । उहाँले सरकार समग्र विकासमार्फत व्यक्तिको मानवीय र जैविक न्यायोचित आवश्यकताको सहज परिपूर्ति गर्ने दिशातर्फ इमानदारीपूर्वक हिँडिरहेको बताउनुभयो ।फागुन ७ ले मुलुकलाई सबै हिसाबले स्वतन्त्र र सार्वभौम बनाउने दृढ सङ्घर्ष अघि बढाएको जनाउँदै प्रधानमन्त्री ओलीले भविष्यका रुपमा उदाउँदै गरेका भोलिको पुस्ताले आजको दिनलाई बिर्सनै नमिल्ने बताउनुभयो । “प्रजातन्त्रको उज्यालोमा हुर्किएको, अत्याधुनिक सूचना प्रविधिमार्फत अनलाइन सेवा लिने बानी परिसकेको आजको पुस्ताका लागि हिजोको शासनको त्यो क्रूरता– अनुभव होइन, कथा मात्र हो”, उहाँले भन्नुभयो, “पुस्तान्तरको समयचापले कहिलेकाहीँ न्यानो दिनमा रहेका बेला समाजले त्यस कालरात्रीको क्रूरतम स्मृतिलाई गुमाउन पुग्छ र भन्छ– ‘प्रजातन्त्रले के गरेको छ ?, त्यसले त अझै राणाकालका दरबारहरुबाट निर्वाह गरिरहेको छ’ ।”जहानियाँ शासकले आफ्ना सन्तानका लागि दरबार बनाएको उल्लेख गर्दै प्रधानमन्त्री ओलीले प्रजातन्त्रले जनताका लागि सडक, पुल, कुलो, बिजुली, व्यावसायिक व्यापार केन्द्र, अस्पताल र विद्यालय बनाएको बताउनुभयो । “निरङ्कुश शासनले आफ्नो अभिजातीय विलासका लागि बनाएका संरचना र लोकतन्त्रले नागरिकको जीवनमा परिवर्तन ल्याउन बनाएका संरचनाको तुलना वस्तुगत र तथ्यगत हुन सक्छ र ?”, उहाँले भन्नुभयो, “यसलाई आजको पुस्ताले असान्दर्भिक तुलनाबाट होइन, विवेकको तराजुमा राखेर तौलिनुपर्दछ ।”फागुन ७ गतेले सम्पूर्ण नेपालीलाई इतिहासप्रति गौरव गर्न, वर्तमानमा क्रियाशीलले जिम्मेवारी निर्वाह गर्न र भविष्यप्रतिको उत्तरदायित्वलाई सामाजिक सम्पत्तिका रुपमा पुँजीकृत गर्न अभिप्रेरित गरिरहने प्रधानमन्त्रीको भनाइ छ ।“आजको दिन प्रजातन्त्र स्थापनाको सङ्घर्षपूर्ण इतिहासलाई स्मरण गर्दै त्यस सङ्घर्षमार्फत जनताले चाहेको राष्ट्रको समृद्धि र जनताको सुख प्राप्तिको आकांक्षा साकार पार्न सङ्कल्प गर्ने दिन पनि हो”, उहाँले भन्नुभयो । प्रधानमन्त्रीले नेपालको लोकतान्त्रिक आन्दोलनमा अमूल्य जीवन बलिदान गर्ने सम्पूर्ण सहिदप्रति हार्दिक श्रद्धासुमन अर्पण गर्नुभएको छ ।",
      "link": "https://gorkhapatraonline.com/news/143930",
      "image": "https://gorkhapatraonline.com/storage/media/253814/conversions/Jaimini-Nagrpalika-Photo-original-thumb.jpg"
    },
    {
      "slug": "143919",
      "title": "‘असहमत हुने मन्त्रीले राजीनामा दिए हुन्छ’",
      "timestamp": 1739923200000,
      "source": "gp",
      "content": "सुदूरपश्चिम प्रदेशका मुख्यमन्त्री कमलबहादुर शाहले आफूसँग काम गर्न असहज लाग्नेले मन्त्री पदबाट राजीनामा दिँदा हुन्छ भनी अभिव्यक्ति दिनुभएको छ ।",
      "longContent": "कैलाली समाचारदाताधनगढी, फागुन ७ गते । सुदूरपश्चिम प्रदेशका मुख्यमन्त्री कमलबहादुर शाहले आफूसँग काम गर्न असहज लाग्नेले मन्त्री पदबाट राजीनामा दिँदा हुन्छ भनी अभिव्यक्ति दिनुभएको छ । कञ्चनपुरको महेन्द्रनगरमा सोमबार आयोजित आर्थिक मामिला मन्त्रालय र नीति तथा योजना आयोगको आर्थिक वर्ष २०८१/८२ को अर्धवार्षिक समीक्षा गोष्ठीलाई सम्बोधन गर्दै उहाँले सो अभिव्यक्ति दिनुभएको हो । मुख्यमन्त्री शाहले स्पष्ट रूपमा भन्नुभयो, “मसँग असहज मान्ने मन्त्रीले राजीनामा दिएर जाँदा हुन्छ र कर्मचारीले पनि सरुवा लिएर जान सुझाव छ ।” विभिन्न किसिमका तर्क दिएर बजेट कार्यान्वयन ढिला गराउने र अल्झाउने काम कसैले नगर्दिनुहोला भन्दै उहाँले कुनै मन्त्री र राज्यमन्त्रीलाई काम गर्न असहज छ भने राजीनामा दिए हुन्छ, कर्मचारीलाई असहजता महसुस भएको छ भने सरुवा लिएर गए हुन्छ तर सुशासन र जनतालाई सेवासुविधा दिने कुरामा कोही कसैसँग सम्झौता नहुने बताउनुभयो । मुख्यमन्त्री शाहले बजेट निर्माण गर्दा केही न केही मापदण्ड बनाएर अघि बढ्नु पर्छ, त्यसो गर्न सके जनताका काम सहज रूपमा हुने बताउनुभयो । उहाँले जनतालाई सेवासुविधा दिने क्रममा कुनै समस्या आए आफूले समाधान गर्ने र त्यसका लाग जेल जानु परे जान पनि तयार रहेको बताउनुभयो । मुख्यमन्त्री शाहले बजेटमा बजेटलाई जनतामुखी र  उत्पादनमुखी बनाउन सकिन्छ त्यसका लागि स्पष्ट खाका लिएर आउन निर्देशन दिनुभयो । सही ढङ्गले काम गरे अहिलेकै कर्मचारीले धेरै हुने बताउँदै उहाँले कर्मचारी अभावका कारण कार्यसम्पादन कम भएको भन्ने कुरा गलत रहेको बताउनुभयो । उहाँले सो अवसरमा चालु वर्षका आयोजना पनि के कसरी अगाडि बढ्दै छन्, तालिकासहित मुख्यमन्त्री कार्यालयलाई जानकारी गराउन पनि निर्देशन दिनुभयो । गत वर्ष साढे ३६ अर्बको बजेट साढे २९ अर्बमा ल्याउने हिम्मत पनि आफैँले गरेको दाबी पनि उहाँले गर्नुभयो । सो कार्यक्रममा पूर्वमुख्यमन्त्री राजेन्द्रसिंह रावल, प्रदेश सरकारका मन्त्री, राज्यमन्त्री, प्रदेश सभा सदस्य, प्रमुख सचिव, सबै मन्त्रालयका सचिवको सहभागिता रहेको थियो ।",
      "link": "https://gorkhapatraonline.com/news/143919",
      "image": "https://gorkhapatraonline.com/storage/media/253753/conversions/Cm-Kamal-B-Shah-original-thumb.jpg"
    },
    {
      "slug": "143910",
      "title": "उज्यालो ढोका उघ्रेको दिन",
      "timestamp": 1739923200000,
      "source": "gp",
      "content": "आज फागुन ७ गते, राष्ट्रिय प्रजातन्त्र दिवस ।",
      "longContent": "आज फागुन ७ गते, राष्ट्रिय प्रजातन्त्र दिवस । नेपालले ७४ वर्षअगाडि आजकै दिन पहिलो पल्ट प्रजातन्त्रको दैलो उघारेको थियो । आजको उचाइबाट हेर्दा त्यो परिवर्तन सामान्य लाग्न सक्छ तर जस्तो पृष्ठभूमिमा, जस्तो सामाजिक चेतनाको जगमा र राजनीतिक दलहरूको जस्तो सामथ्र्यका बलमा १०४ वर्ष लामो जहानियाँ राणाशासन समाप्त भएर मुलुक प्रजातन्त्रतर्फ पदार्पण गरेको थियो; त्यो असाधारण महत्वको घटना थियो । त्यसैले यावत् सीमा र कमीहरूका बिच सात सालको परिवर्तनको महत्व उच्च छ । त्यही दिनले नै शताब्दीभन्दा बढी समयसम्म छाएको जहानियाँतन्त्रको अँध्यारोबाट मुलुकलाई खुलापन, उज्यालो र प्रजातन्त्रको बाटो खोलिदिएको थियो । त्यसले सामाजिक चेतनालाई पनि माथि उठाइदियो । त्यही परिवर्तनकै जगमा २०४६ सालमा हासिल बहुदलीय प्रजातन्त्र र २०६३ सालमा हासिल लोकतान्त्रिक गणतन्त्रका उपलब्धिहरू उभिएका छन् । त्यसैले फागुन ७ गते नेपालको राजनीतिक इतिहासको युगान्तकारी परिघटना हो ।निश्चय नै त्यस क्रान्तिका आफ्नै सीमा र अपर्याप्तता छन् । यथार्थमा २००७ सालको क्रान्ति अधुरै रह्यो । आन्दोलनकारीसँगको वार्ता, सहभागिता र सहमतिबाट होइन; भारत, राणा र राजाहरूबिच भएको त्रिपक्षीय सम्झौतामा आन्दोलन टुङ्ग्याइएका कारण पूर्ण लोकतन्त्र स्थापना गर्ने जनताको चाहना पूरा हुन पाएन । न राणाशासन समूल अन्त्य भयो, न त भावी राजनीतिक व्यवस्थाको नक्सा कोर्न संविधान सभाकै निर्वाचन हुन सक्यो । बरु उल्टै, भागेर दिल्ली पुगेका राजालाई फर्काएर गद्दीमा स्थापित गर्ने आन्दोलनकारीको विश्वासमाथि घात गर्दै राजाले क्रमशः शक्ति सञ्चय गर्दै लगे । अनेकौँ दाउपेचका शृङ्खला चलाउँदै अन्त्यमा संविधान सभाको मागलाई नै किनारा लगाइदिए । आफैँले संविधान घोषणा गरे । र, त्यसै संविधान अन्तर्गत भएको निर्वाचनमा विजयी भएर बनेको नेपालको पहिलो जननिर्वाचित सरकारलाई समेत बर्खास्त गरे । २०१७ सालमा निरङ्कुश र निर्दलीय शासनव्यवस्था थोपर्ने काम गरे । राजतन्त्र र प्रजातन्त्रलाई सँगै हिँडाउने नेपालको पहिलो प्रयास असफल भयो ।यद्यपि, क्रान्तिका सीमित उपलब्धि पनि खोसिने त्यस्तो परिस्थिति निर्माणमा तत्कालीन आन्दोलनकारी शक्तिहरूका कमजोरीहरूको पनि भूमिका छ । उनीहरूबिच जसरी आन्तरिक बेमेल बढ्दै गयो, असमझदारी घनीभूत भयो, निषेधकारी सोच पन्पिँदै गए र कतिपय मामिलामा उनीहरू जसरी अनुत्तरदायी ढङ्गले प्रस्तुत भए; प्रजातन्त्र खोस्नका लागि राजालाई बहाना र आधार दुवै प्राप्त हुँदै गयो  । दिल्ली सम्झौताको आलोचना गर्ने आन्दोलनकारीलाई दमन गर्न विदेशी फौज भित्र्याउनु र नेपाल कम्युनिस्ट पार्टी जस्तो क्रान्तिमा सँगै हिँडेको सहयात्रीमाथि प्रतिबन्ध लगाउनु यस्ता कदमका दृष्टान्त हुन् । हरेक राजनीतिक क्रान्तिपछि जनताले त्यसका उपलब्धिहरूलाई आफ्नो जीवनमा आएको परिवर्तनमा मापन गर्छन् । त्यसो भयो भने मात्रै क्रान्ति र क्रान्ति–उत्तर राजनीतिक प्रणालीप्रति जनताको अपनत्वबोध स्थापित हुन्छ । तर जनताका चासो र सरोकारलाई यथोचित ध्यान दिन नसक्दा प्रजातन्त्रप्रति जनताको जुन तहको स्वामित्व र त्यसको रक्षाको दायित्वबोध विकसित हुनुपर्ने थियो; त्यसो हुन सकेन । एकातिर क्रान्तिपछिका सरकारहरू जनताका मुख्य मुद्दाप्रति पर्याप्त संवेदनशील नहुनु र अर्कातिर राजनीतिक पार्टीहरूमाझ अन्तरविरोधहरू बढ्दै जानु जस्ता स्थितिबाट राजतन्त्रले फाइदा उठायो र नवस्थापित प्रजातन्त्रलाई समाप्त पार्ने काम गर्‍यो ।लोकतान्त्रिक आन्दोलनको सात दशकको अवधिमा हामीले तीन वटा क्रान्ति सम्पन्न गर्‍यौँ– २००७ सालमा, २०४६ सालमा र २०६३ सालमा । हरेक क्रान्ति विगतका तुलनामा नयाँ उचाइमा उठेका छन् र तिनले नवीनतम स्वरूप ग्रहण गरेका छन् । आजसम्मका आन्दोलनका उपलब्धिलाई संस्थागत गर्ने गरी २०७२ सालमा नेपालको संविधान जारी भएको छ; जसले लोकतान्त्रिक गणतन्त्रलाई संस्थागत र वैधानिक स्वरूप दिएको छ । पछिल्ला पुस्ताका मानव अधिकारसमेत समेट्दै  नागरिकहरूका राजनीतिक, आर्थिक, सामाजिक र सांस्कृतिक अधिकारहरू प्रत्याभूत गरिएका छन् । शासनव्यवस्थालाई समावेशी, सहभागितामूलक र आधारभूत तहसम्म निक्षेपित गर्न सङ्घीय एवं समावेशी प्रणाली अवलम्बन गरिएको छ । सामाजिक न्याय र सामाजिक सुरक्षालाई सुनिश्चित गरिएको छ र समाजवादउन्मुख राज्यव्यवस्था, समाजवादउन्मुख आर्थिक प्रणालीको व्यवस्था गरिएको छ । जातीय, भाषिक, सांस्कृतिक र धार्मिक समानताको सुनिश्चितता गर्दै सबैखाले भेदभाव अन्त्य गरिएको छ । औपचारिक मात्रै होइन, सारवान् समानताको संवैधानिक प्रबन्ध गरिएको छ ।निश्चित अन्तरालमा राजनीतिक व्यवस्था परिवर्तनका लागि हुने आन्दोलनको बाध्यकारी पुनरावृत्तिबाट अब नेपाल मुक्त भएको छ । शान्तिपूर्ण, लोकतान्त्रिक र संवैधानिक माध्यमबाटै संविधानले परिकल्पना गरेको ‘दिगो शान्ति, विकास, सुशासन र समृद्धि’ को आकाङ्क्षा पूरा गर्ने आधार तयार भएको छ । खोज्दै जाँदा हामी यी उपलब्धिको जगमा सात सालको क्रान्तिका पदचिह्नहरू फेला पार्न सक्छौँ । किनभने लोकतान्त्रिक चेतना, लोकतन्त्रका लागि चाहिने राजनीतिक सङ्कायहरू र इतिहासका शिक्षाहरू त हामीले त्यसकै आधारमा प्राप्त गरेका हौँ ।तर हामीले हेक्का राख्नु पर्छ– प्रजातन्त्र, लोकतन्त्र या गणतन्त्र साधन मात्रै हुन्; आफैँमा साध्य होइनन् । यिनीहरू माध्यमहरू मात्र हुन्; आफैँमा गन्तव्य होइनन् । साध्य त जनताको जीवनमा सुख र सन्तुष्टि तथा राष्ट्रको जीवनमा समृद्धि र सबलता हो । विगत ७४ वर्षतिर फर्केर हेर्दा हामी साधन र साध्यबिचको यस अन्तरसम्बन्धलाई बुझ्न, त्यसप्रति पर्याप्त संवेदनशील बन्न र साधनको प्रयोगबाट साध्य प्राप्तिका दिशामा सार्थक उपलब्धि हासिल गर्न कहीँ न कहीँ चुकिरहेका देखिन्छौँ । त्यसैले आममान्छेमा ‘व्यवस्था त बदलियो तर अवस्था बदलिएन’ भन्ने अवधारणा (पर्सेप्सन) विकास भएको छ । यो ‘पर्सेप्सन’ पूर्ण रूपले सही होइन किनभने अवस्था पनि उल्लेख्य ढङ्गले बदलिएको छ । पूर्वाधार निर्माण, शिक्षा, स्वास्थ्य र सामाजिक क्षेत्र, बाह्य सम्बन्ध, जनचेतना अभिवृद्धि, जनताको जीवनस्तर आदि धेरै क्षेत्रमा महत्त्वपूर्ण परिवर्तन भएका छन् । सात सालको क्रान्ति त पूरा हुनै पाएन, अधुरो क्रान्तिका उपलब्धि पनि १० वर्षमै खोसिए । खासमा हामीले प्रजातान्त्रिक प्रणालीमा व्यवस्थित ढङ्गले पाइला चाल्न सुरु गरेको २०४६ सालमा बहुदलीय प्रजातन्त्र स्थापना भएपछि हो । तर विडम्बना ! प्रजातन्त्र आएको पाँच वर्ष बित्दानबित्दै त्यसका विरुद्ध हतियार उठ्यो । निरङ्कुश पञ्चायती व्यवस्थाविरुद्ध नउठेको हतियार पाँच वर्ष कलिलो बहुदलीय प्रजातन्त्रविरुद्ध कसरी उठ्यो ? यस प्रश्नको औचित्य, अर्थ र नैतिकता इतिहासको इजलासमा गम्भीर  मुद्दाका रूपमा विचाराधीन छ । जे भए पनि त्यस द्वन्द्वले मुलुकलाई बर्सौं पछि धकेल्यो, विकासका दृष्टिले । नानीहरूलाई चक र डस्टर किन्ने पैसा गोलाबारुदमा खर्चिनुपर्ने, १७ हजारको मृत्यु, हजारौँ घाइते, सयौँ बेपत्ता र लाखौँले विस्थापनको पीडा भोग्नुपर्ने, देश निर्माणमा लाग्नुपर्ने युवाका पौरखी हातहरू कि मर्ने कि मार्ने कसमका साथ विध्वंशमा प्रयोग हुने, अर्बौं खर्चेर बनाइएका टेलिफोन टावर, गाविस भवन, स्वास्थ्य चौकी र सुरक्षा निकायका भवनहरू बम र गोलाबारीको आगोमा खरानी हुने स्थितिले हाम्रो विकास यात्रामा गभ्भीर धक्का पुर्‍यायो । २०६३ सालमा शान्ति सम्झौता त भयो तर सङ्क्रमणकाल टुङ्ग्याउन हामीलाई थप १० वर्ष लाग्यो । यसरी बहुदलीय प्रजातन्त्रपछिका ३५ वर्षमध्ये २० वर्ष त हामीले द्वन्द्व र त्यसको व्यवस्थापनकै खर्चिनु पर्‍यो । यी सबै प्रतिकूलताबिच हामीले हासिल गरेका उपलब्धि चानचुने छैनन् तर यिनीहरू नै पर्याप्त भने हैनन् । त्यसैले न हामीलाई उन्नत लोकतान्त्रिक व्यवस्था हासिल गरेका छौँ भनेर मात्र आत्ममुग्ध हुने छुट छ, न त यत्ति उपलब्धिमै सन्तुष्ट हुने सुविधा । हामीले जनताको जीवनमा देख्न, छाम्न र अनुभूत हुन सक्ने परिवर्तन ल्याएर लोकतन्त्रलाई पूर्णता दिनुपर्ने छ, जनतामा यसप्रतिको अपनत्वबोधमा ठुलो वृद्धि गर्नुपर्ने छ । सात सालको क्रान्तिका शिक्षाले हामीलाई यसै भन्छ ।विसं २००७ को उपलब्धि २०१७ मा खोसियो । २०४६ सालको प्राप्ति पनि २०६१ मा अपहृत भयो । इतिहासका अनुभवबाट सिकेर हामीले निष्कर्ष निकाल्यौँ– राजतन्त्र र प्रजातन्त्र सँगसँगै अगाडि जान नसक्ने रहेछन् । त्यसैले विसं २०६२/६३ को आन्दोलनमा गणतन्त्रको नारा घन्कियो र २०६५ साल जेठ १५ गते मुलुकमा लोकतान्त्रिक गणतन्त्र स्थापना भयो । इतिहासले लिएको यो ‘कोर्स’ सही छ र सीमित मान्छेलाई मन नपर्दैमा इतिहासको यो फैसला बदलिँदैन तर २०१७ साल आउनुमा या २०५९ असोज/२०६१ माघमा तत्कालीन राजाका प्रतिगामी कदम चालिने आधार निर्माण हुनुमा आन्दोलनकारीहरूका विभाजनले पनि काम गरेको यथार्थलाई बिर्सन मिल्दैन । जसरी काँचो इँटालाई पाकेर वज्र जस्तै बलियो बन्न पर्याप्त समय चाहिन्छ, जसरी ढलान भएको छत दुर्भेद्य बन्न केही हप्ता पानीमा डुब्ने समय चाहिन्छ, लोकतान्त्रिक प्रणालीलाई संस्थागत र परिपक्व बन्नका लागि पनि समय चाहिन्छ । त्यसका लागि निश्चित समयसम्म आन्दोलनकारी शक्तिहरूबिच सहकार्य र समझदारी आवश्यक हुन्छ । विगतमा यस सम्बन्धमा गल्ती भए । असमयमै प्रतिस्पर्धा सुरु भए र तिनमा निकै अस्वस्थता देखा परे । यसको मूल्य नवस्थापित प्रजातान्त्रिक व्यवस्थाहरूले बेहोर्नु पर्‍यो । इतिहासबाट शिक्षा लिनु र यस विषयमा गम्भीरतापूर्वक ध्यान दिनु आवश्यक छ । मुलुकका मुख्य दलका रूपमा रहेका नेकपा (एमाले) र नेपाली कांग्रेसबिचको वर्तमान सत्ता सहकार्यलाई यसै अनुभवको आलोकमा हेर्न सकिन्छ ।विसं २००७ को क्रान्तिले हामीलाई दिएको अर्को महत्त्वपूर्ण शिक्षा हो– राजनीतिक प्रणाली मात्रै पर्याप्त छैन । तदनुरूपको संस्कृति, तदनुरूपको उन्नत प्रजातान्त्रिक चेतना र तदनुरूपको नेतृत्व शैली पनि आवश्यक छ । प्रजातन्त्र शासनप्रणाली मात्रै होइन; यो आर्थिक प्रणाली पनि हो । यो प्रशासनिक प्रणाली पनि हो । यो संस्कृति पनि हो । यो भाषा पनि हो । यो नयाँ मूल्य पनि हो । जनतासँग संवाद र सम्बन्धको नयाँ आयाम पनि हो । प्रतिस्पर्धा र द्वन्द्व व्यवस्थापनको नयाँ पद्धति पनि हो । राजनीतिक व्यवस्था या सरकार बदलिने तर बाँकी कुरा चाहिँ उस्तै रहने हो भने त्यो परिवर्तन दिगो हुन नसक्ने रहेछ । मान्छेले शासनव्यवस्था मात्रै नयाँ खोज्दो रहेनछ, शासनपद्धति (गभन्र्यान्स) पनि नयाँ खोज्दो रहेछ । यस सम्बन्धमा विगतमा हामीले पर्याप्त काम गर्न सकेनौँ । अब हामीले यी विषयमा पनि पर्याप्त ध्यान दिनु जरुरी छ ।आज संसार जसरी अन्तरसम्बन्धित, अन्तरआबद्ध र अन्तरनिर्भर बन्दै गएको छ; कुनै पनि मुलुकको शासनप्रणालीलाई त्यसैको सीमाभित्र मात्रै राखेर अध्ययन गर्न सकिँदो रहेनछ । विश्व व्यवस्था र भूराजनीतिले कुनै पनि मुलुकको प्रणालीलाई ठुलो फरक पार्दा रहेछन्– सकारात्मक र नकारात्मक दुवै अर्थमा । नेपाल जस्तै संवेदनशील भूराजनीतिक अवस्थामा रहेको मुलुकमा त यो विषय झनै गम्भीर हुँदो रहेछ । २०१७ सालमा दुई तिहाइको शक्तिशाली प्रजातान्त्रिक सरकार जसरी १८ महिनाको छोटो अवधिमै विस्थापित हुनु पर्‍यो र प्रजातन्त्र खोसियो; त्यसमा भूराजनीतिक कारकहरूले पनि भूमिका खेलेको यथार्थ हो । २०५८ सालमा पनि जननिर्वाचित सरकारले त्यस्तै ‘नियति’ बेहोर्नु प¥यो । त्यसयता पनि ‘नियन्त्रित अस्थिरता’ को यस्तो चक्रव्यूहबाट हामी बाहिर आउन सकेका छैनौँ; पटक पटक सिकार भएका छौँ । त्यसैले भूराजनीतिक जटिलतालाई हेरेर सतर्कतापूर्ण कदम चाल्ने, बलियो राष्ट्रिय एकता निर्माण गर्ने र पछि महँगो मूल्य चुकाउनुपर्ने खालको बाह्य समर्थन र सहयोगलाई पन्छाउँदै जनताकै बलमा परिवर्तन एवं निर्माण गर्नुपर्ने पाठ पनि हामीलाई इतिहासले सिकाएको छ ।सारमा, यावत् सीमाका बिच २००७ साल फागुन ७ गते नेपाली राजनीतिक इतिहासको महत्त्वपूर्ण कोसेढुङ्गा हो; जसले हामीलाई विश्वसँग परिचित गराउँदै लोकतान्त्रिक परिवारका रूपमा जोड्यो । प्रजातन्त्रकै जगमा उभिएर हामीले धेरै उपलब्धि हासिल गरेका छौँ तर गर्नुपर्ने काम अझ धेरै बाँकी छन् । प्रजातन्त्र दिवस मनाइरहेको यस घडीले हामीलाई लोकतन्त्र औपचारिकतामा होइन, जनताको अनुहारमा मुस्कान र आँखामा सन्तुष्टिको तहसम्म विकास गर्न प्रेरणा प्रदान गर्न सकोस् ।",
      "link": "https://gorkhapatraonline.com/news/143910",
      "image": "https://gorkhapatraonline.com/storage/media/253737/conversions/44422-original-thumb.jpg"
    },
    {
      "slug": "143906",
      "title": "जनक्रान्तिले ल्याएको रूपान्तरण",
      "timestamp": 1739923200000,
      "source": "gp",
      "content": "सहे भनी सम्झिएका ईख फेर्न उठ्तछन्  गए भनी नदेखिएका फर्की–फर्की आउँदछन्  सुते भनी सम्झिएका सुरुसुरु हिँड्दछन्",
      "longContent": "सहे भनी सम्झिएका ईख फेर्न उठ्तछन्गए भनी नदेखिएका फर्की–फर्की आउँदछन्सुते भनी सम्झिएका सुरुसुरु हिँड्दछन्मरे भनी फ्याँकिएका जुरुजुरु उठ्दछन्खरानी हुन्छ भरभराउँदो, हुरी चल्न थाल्दछकायर पनि वीर हुन्छन्, वेग चल्छ जोशकोहाहाकार मच्छ यहाँ पाप खुल्न थाल्दछएक जुगमा एक दिन एकचोटि आउँछ !उलटपुलट, उथलपुथल हेरफेर ल्याउँछ ।। गोपालप्रसाद रिमाल हरेक देशको इतिहासमा एउटा मिति यस्तो हुन्छ, जुन मितिले त्यसपछि आउने सबै कालखण्डलाई युगीन प्रभाव छोडेको हुन्छ । हामीले कुनै पनि कालखण्डको प्रभावलाई यसले बढी प्रभाव दियो वा यसले बढी निर्णय दियो वा यसले बढी अग्रगमन दियो भनेर फरक फरक धारणा राख्न सक्छौँ तर प्रगतिवादी साहित्यकार गोपालप्रसाद रिमालको कविता जस्तै ‘एक युगमा एक दिन एक पटक आउँछ’ भन्दै गर्दा नेपालको राजनीतिक परिवर्तनको सन्दर्भमा सबैभन्दा महत्वपूर्ण दिन हो, फागुन ७ गते । विसं २००७ फागुन ७ गतेको त्यो दिनले बर्सौंदेखि चलिआएको परम्परागत पद्धतिलाई भत्कायो । परिवारको शासन व्यवस्थालाई अन्त्य गरिदियो । यति मात्रै होइन, नेपाली नागरिकको चयनबाट नेतृत्व बन्ने भन्ने प्रारम्भिक ढोका खोल्यो । प्रारम्भिक ढोका किन पनि हो भने त्यसपछि पनि चुनौतीहरू आए, तर ती चुनौतीलाई हरेक पटक सामना गर्ने ताकत २००७ सालको जनक्रान्तिले दिएको थियो । २००७ को जनक्रान्तिपछि नेपाल देशमा तीन वटा राजनीतिक पद्धतिलाई देशमा अभ्यास गरिएको छ । पहिलो संवैधानिक राजसंस्थासहितको बहुदलीय प्रजातन्त्रको अभ्यासलाई लिनु पर्छ । त्यो अभ्यासको दुई खण्ड रह्यो । एउटा २०१५ सालको पहिलो निर्वाचनपछि महामानव बिपी कोइराला प्रधानमन्त्री बन्नुभएको र राजसंस्थाले कार्य गरेको खण्डलाई बुझ्नु पर्छ । त्यतिबेला संविधानतः संवैधानिक राजसंस्थासहितको व्यवस्था थियो । बिपी कोइराला प्रधानमन्त्री बन्नुभयो । र त्यसले नेपालको समृद्धिको, समुन्नतिको जग बसायो । नेपालमा रजौटा उन्मूलन ग¥यो । २००७ सालको क्रान्तिको जगको चेतमा देशमा विद्यालय, विश्वविद्यालय स्थापना आरम्भ भयो । नेपालमा पहिलो पटक एयरलाइन्सको स्थापना बिपी कोइराला प्रधानमन्त्री हुँदा नै भयो । व्यक्तिहरूको हातमा रहेको वनजङ्गललाई राष्ट्रियकरण गरियो । भूमि सुधार अलि पछि कार्यान्वयन भए पनि बिपी कोइराला नेतृत्वकै सरकारको पालामा भूमि सुधारको प्रारम्भिक परियोजना बनाइयो । समुन्नत यात्रा आरम्भमेचीदेखि महाकालीसम्म महेन्द्र राजमार्गका रूपमा बिपी कोइरालालाई सत्ताबाट हटाएपछि निर्माण सुरु भयो तर त्यसको सर्वेक्षण र प्रारम्भिक रेखाङ्कन उहाँकै सरकारको पालामा भएको थियो । बिपी कोइरालाले त्यतिबेला नै बनेपादेखि बर्दीबाससम्मको मार्गको शिलान्यास गर्नुभयो । बिपीकै पालामा कागजको नेपाली रुपियाँको नोट छापियो । त्रिभुवन विश्वविद्यालय स्थापना भयो । यसरी समुन्नतिको, समृद्धिको प्रारम्भिक जग बन्यो । हो बिपी कोइरालाले “म एउटा मध्यम परिवारमा जन्मेको व्यक्ति हुँ । खान लाउन पुगेको छ । मैले १५ वर्ष पाएको भए प्रत्येक परिवारलाई मेरो जस्तै खान लाउन पाउने एउटा मध्यम परिवार बनाउन सक्थेँ,” भन्नुभएको थियो । दुई तिहाइ बहुमतको सरकारको नेतृत्व गर्दै गर्दा १५ वर्षसम्म गर्ने काम र राष्ट्रलाई समुन्नतिको नवीन दिशातर्फ अघि बढाउने लक्ष्यका साथ दूरदृष्टि राखेर शासन सञ्चालन गर्नुभएको थियो । त्यो २००७ देखि अहिलेसम्म आउँदै गर्दा तीन वटा शासन व्यवस्थामध्ये एउटा शासन प्रणालीको अभ्यास थियो ।संवैधानिक राजसंस्था र बहुदलीय प्रजातन्त्रको अर्को चरणको अभ्यास २०४७ को संविधानमार्फत भयो । तत्कालीन प्रधानमन्त्री गिरिजाप्रसाद कोइरालाको नेतृत्वको सरकारले काम गरिरहँदा त्यो तीन वर्षलाई स्वर्णकाल भन्न मिल्थ्यो । तथापि नेपाली कांग्रेसले उद्योग बेचेको आरोप भोग्यो तर त्यही बेला नेपालमा सर्वाधिक उद्योग, कलकारखाना स्थापना भएका हुन् । त्यो समुन्नतिको दोस्रो जग थियो । संवैधानिक राजसंस्थासहितको त्यो कालखण्ड थियो । प्रजातान्त्रिक व्यवस्था अनुसार नागरिकबाट निर्वाचित जनप्रतिनिधिले शासन चलाएका थिए । हो गिरिजाप्रसाद कोइरालाको नेतृत्वमा समुन्नतिको दोस्रो जग बसाउने कार्य आरम्भ भएको थियो ।अर्को शासन प्रणाली थियो । बिपी कोइरालालाई विस्थापित गरेर तत्कालीन राजा महेन्द्रले थालेको पञ्चायती व्यवस्था । २००७ पछिको अर्को अभ्यास थियो । पञ्चायतले गरेको केही काम महत्वपूर्ण थिए होलान् तर ती लोकतान्त्रिक शासन व्यवस्था अन्तर्गत थिएनन् र कतिपय  पूर्वाग्रहपूर्ण व्यवहार पनि त्यो समयमा भएका थिए । त्यसैले पञ्चायती व्यवस्थाको अवधिको अलग स्मृति भयो । प्रजातन्त्र र पञ्चायत२००७ पछि पहिलो बिपी कोइराला, गिरिजाप्रसाद कोइरालासहित तत्कालीन नेतृत्वले अभ्यास गरेको संवैधानिक राजसंस्थासहितको शासन व्यवस्थासँगै देशले दोस्रो चरणमा ३० वर्ष पञ्चायती व्यवस्था भोग्यो र प्रजातन्त्रको समृद्धस्वरूप सङ्घीय लोकतान्त्रिक गणतन्त्र नेपालमा अहिले हामी छौँ । यो २००७ को जनक्रान्तिपछि अभ्यासमा ल्याइएको तेस्रो व्यवस्था हो । यी सबै पद्धतिमा जाँदै गर्दा यसको जननीचाहिँ २००७ को जनक्रान्ति नै हो । यदि २००७ को जनक्रान्ति सम्पन्न नभएको हुँदो हो त ‘कु’ गरेर एकलौटी शासन गर्छु भन्ने सोच तत्कालीन राजा महेन्द्रमा आउने थिएन । सायद एकलौटी शासन गर्छु भन्ने महत्वाकाङ्क्षा र त्यो समय पनि आउँदैन थियो । २००७ मा कांग्रेसको नेतृत्वमा जनक्रान्ति सम्पन्न भएपछि जनता मात्रै होइन, राजा पनि मुक्त भएका थिए । २००७ को क्रान्ति नै यस्तो क्रान्ति थियो, नागरिकलाई रैतीबाट नागरिक मात्रै बनाएको थिएन कि राजालाई वास्तविक राजाकै रूपमा पनि स्थापित गराएको थियो । २००७ को व्रmान्तिले राजालाई बलियो नबनाएको भए २०१७ सालमा निर्वाचित सरकारलाई अपदस्थ गरेर ‘कु’ गर्ने अवस्था पनि आउने थिएन । त्यसैले तीन वटा कालखण्डका रूपमा २००७ पछिको परिवेशलाई हेर्न सकिन्छ । खासगरी २०४६ को परिवर्तनपछि देशले महत्वपूर्ण आर्थिक उपलब्धि हासिल गरेको छ । बाटो, बिजुली, स्वास्थ्य क्षेत्रमा सुधार, उदारीकरणको नीतिमार्फत निजी क्षेत्रबाट अत्यन्तै ठुलो लगानी भइरहेको छ । नागरिकमा चेतना र जागरण वृद्धि भएको छ । गणतन्त्रको यात्रासङ्घीय लोकतान्त्रिक गणतन्त्रमा आइसकेपछि नेपाल देशले अनेकौँ चुनातीका बिचमा आफूलाई परिष्कृत गर्ने प्रयास गरिरहेको छ । निश्चय पनि २०८१ फागुन ७ गतेको दिन पुग्दै गर्दा नागरिक पङ्क्तिमा कैयौँ प्रश्न छन्, कैयौँ गुनासा छन्, असन्तुष्टि छन् । हो, यी प्रश्न, गुनासा र असन्तुष्टि दुई वटा कारणले उठेका छन् । पहिलो, शासन सत्तामा रहँदा हामीले सुशासन दिने कुरालाई प्रभावकारी ढङ्गले स्थापित गर्न सकेका छैनौँ । दोस्रो, विगतमा लोकतान्त्रिक प्रणालीमार्फत हामीले जे काम गरेका थियौँ, जे उपलब्धि प्राप्त भए र जे कर्महरू गरेर राष्ट्रलाई नवीन रूपमा अघि बढाउने सन्दर्भमा काम गरेका छौँ, त्यो बुझाउन सकेका थिएनौँ । साथै कतिपय काम कमजोरी भएका छन् । ती कमजोरी दोहोरिनु हुँदैन । सचेतताका साथ अघि बढ्नु हाम्रो दायित्व हो । बेला बेला संसद्मै भन्ने गरेको छु, पोखरामा अन्तर्राष्ट्रिय विमानस्थल बनाउनु थियो भने भैरहवामा किन बनाइयो ? भैरहवामा आवश्यक थियो भने पोखरामा किन ऋण लिएर लगानी गरियो ? अझै प्रस्ट पारौँ, ऋणको भारबाट डुब्नु हुन्न । देशको ऋण थपिने मात्रै कुराले समुन्नतिको यात्रा अघि बढ्न सक्दैन । त्यसैले कुनै परियोजना बनाउँदै गर्दा त्यसले १० वर्षभित्रमा प्रतिफल दिन्छ कि दिँदैन ? त्यो परियोजनाले रोजगारी सिर्जना गर्छ कि गर्दैन ? त्यसले नेपालको अर्थतन्त्रलाई योगदान गर्छ कि गर्दैन भनेर विस्तृत अध्ययनपछि मात्रै परियोजना अघि बढाउनुपर्ने थियो । कतिपय सन्दर्भमा हामीले कमजोरी ग¥यौँ । त्यसैले हामीले गरेका कमजोरीका बारेमा हामीले फागुन ७ गते प्रजातन्त्र दिवसका सन्दर्भमा समीक्षा गर्नु पर्छ । राजनीतिक परिवर्तनसँगै सामाजिक, आर्थिक, सांस्कृतिक रूपान्तरणमार्फत राष्ट्रलाई विकास र समृद्धिको नयाँ गन्तव्यतर्फ अघि बढाउनु पर्छ । यसका लागि प्रण गरेर अघि बढ्ने दृढ अठोट लिने दिन पनि प्रजातन्त्र दिवस नै हो । संविधान संशोधनको कार्यभार२००७ को जनक्रान्ति सम्पन्न भएको ७४ वर्ष भयो । यो अवधिमा नेपाल देशले एउटा मात्रै प्रधानमन्त्री किन स्थिर ढङ्गले बनाउन सकेनौँ भन्ने विषयमा पनि गम्भीर ढङ्गले समीक्षा गर्नु पर्छ । २००७ कै क्रान्तिपछि प्राप्त उपलब्धिको जगमा देशलाई जहाँ पु¥याएका छौँ, गणतन्त्रसहित धेरै उपलब्धि प्राप्त भएका छन् । म यो देशको सार्वभौम नागरिक भनेर शिर उँचो पारेर हिँड्न, रोजेको काम गर्न पाएका छौँ तर यो ठाउँमा गम्भीर मन्थन गर्नुपर्ने बेला भएको छ । २००७ अगाडिका प्रधानमन्त्रीले पाँच वर्ष, १० वर्ष हुँदै ३० वर्षसम्म पनि शासन गरेकै थिए । यद्यपि त्यो कुनै लोकतान्त्रिक पद्धति थिएन । राजाले जस्तै प्रधानमन्त्रीले पनि ‘श्री ३’ लेखेर बाँचुञ्जेल शासन गर्ने पद्धति थियो । अहिले शासकीय संरचना, प्रणाली र व्यवहारमा परिवर्तन आएको छ । जनताबाट निर्वाचित भएर मात्रै शासन सत्ताको बागडोर लिन पाइन्छ । त्यस कारण अस्थिरता हुनु अनौठो कुरा होइन तर यो विषयमा समीक्षा गर्नै पर्छ । पञ्चायतका बलियो भनिएका तत्कालीन प्रधानमन्त्री सूर्यबहादुर थापाले पाँच पटक सरकारको नेतृत्व गर्नुभयो तर एक पटक पनि लगातार पाँच वर्ष शासन गर्नुभएन । २०४६ को परिवर्तनपछि शक्तिशाली तत्कालीन प्रधानमन्त्री गिरिजाप्रसाद कोइराला पनि पाँच पटक सरकारको नेतृत्व गर्न पुग्नुभयो तर एक पटक पनि लगातार पाँच वर्षसम्म प्रधानमन्त्रीको जिम्मेवारीमा रहेर काम गर्न पाउनुभएन । गणतन्त्र आइसकेपछि प्रधानमन्त्री पुष्पकमल दाहाल ‘प्रचण्ड’ सँग पनि बहुमत थियो तर पाँच वर्ष प्रधानमन्त्रीको जिम्मेवारीमा रहन पाउनुभएन तर लगातार पाँच वर्ष सरकारको नेतृत्व गर्नुभएन । २०७४ को निर्वाचनमा नेपाल कम्युनिस्ट पार्टी (एमाले) र नेपाल कम्युनिस्ट पार्टी (माओवादी केन्द्र) बिचको गठबन्धनबाट सत्ताको नेतृत्व गर्नुभएका प्रधानमन्त्री केपी शर्मा ओली पनि लगातार पाँच वर्षसम्म सत्ताको जिम्मेवारीमा रहनुभएन । त्यसैले २००७ पछिको राजनीतिक स्थिरताको समीक्षा गर्दा किन कुनै पनि प्रधानमन्त्रीले सरकारको नेतृत्व लगातार पाँचै वर्ष गर्न सक्नुभएको छैन ? बहुमत आएर पनि किन सरकार र प्रधानमन्त्री चाँडो चाँडो फेरिरहेको छ भन्ने विषयलाई अहिले गम्भीर विश्लेषण गर्न जरुरी छ । त्यो विश्लेषण र विमर्शमार्फत अब संविधान संशोधनको माध्यमबाट कसरी बहुमतको प्रधानमन्त्री बनाउन सकिन्छ र पाँच वर्ष लगातार शासन गर्न सक्ने प्रधानमन्त्री छान्न सकिन्छ भन्ने विषयमा संविधान संशोधनअघि विमर्श गरेर निष्कर्षमा पुग्नु पर्छ । साथै द्वन्द्व व्यवस्थापनको पद्धति पनि तयार गर्नु पर्छ । अझ प्रस्टसँग भन्नुपर्दा, आगामी संविधान संशोधनपछि आगामी निर्वाचनबाट जनताले मत दिएर बनेको संसद्ले चयन गरेको प्रधानमन्त्री पाँच वर्ष टिक्न सक्ने, यदि पाँच वर्ष टिक्न नसकेर द्वन्द्व भयो भने त्यो द्वन्द्व व्यवस्थापन गर्न सक्ने विधिसहितको स्थिर प्रधानमन्त्री र स्थिर सरकार देशले खोज्नै पर्छ ।  नेपाल देश स्थिर व्यवस्थामा गएको छ । हामी सङ्घीय लोकतान्त्रिक गणतान्त्रिक व्यवस्थामा छौँ । संसद् स्थिर छ । संविधानको धारा ७६ को उपधारा ५ का सन्दर्भमा सर्वोच्च अदालतले गरेको व्याख्या अनुसार संसद्को कार्यकाल पाँच वर्ष रहन्छ । संसद्ले पाँचै वर्ष आफ्नो कार्यकालभरि काम गर्ने नै छ । अब हामी सोच्नु छ, २००७ को क्रान्तिको जगमा देशले समुन्नतिको अझै उचाइ दिनका लागि राजनीतिक स्थिरता र सरकारको स्थिरता जरुरी छ । यो सरकारमार्फत हामी अघि बढ्दै गर्दा राजनीतिक, आर्थिक, सामाजिक, परिवर्तनलाई २००७ को क्रान्तिकै जगको मर्म र भावना अनरूप पूरा गर्न सक्ने छौँ, समुन्नत नेपाल बनाउन सक्ने छौँ । कांग्रेस–एमाले सहकार्य नेपाली कांग्रेस र एमालेको गठबन्धन अनेक प्रकारका असन्तुष्टिलाई सम्बोधन गर्ने प्रयासका रूपमा बनेको हो । अस्थिरता अन्त्य गर्ने सोचबाट बनेको हो । त्यसकारण यो गठबन्धन सरकारले केही सकारात्मक प्रयास गरेको छ । सुधारात्मक प्रयास गरेको छ । आर्थिक सुधारका सन्दर्भमा अध्यादेशबाटै भए पनि प्रयत्न गरेको छ । यद्यपि अध्यादेशका सन्दर्भमा प्रश्न उठ्ने गरेको छ । किन अध्यादेश ल्याएको भनेर प्रश्न उठेका छन् तर हामीले प्रस्ट हुनु पर्छ, अध्यादेश हो भन्दैमा गलतै हो भन्नु हुँदैन । विधेयक हो भन्दैमा सही हो भनिहाल्नु पर्छ भन्ने पनि हुँदैन । त्यस कारण अहिलेको सरकारले २००७ को क्रान्तिको स्पिरिटलाई २०४६, २०६२/६३ को नागरिक सहभागितासहितको परिवर्तनलाई नागरिकलाई अपनत्व गर्ने गरी, लोकतान्त्रिक गणतान्त्रिक प्रणालीको संस्थागत विकास गर्ने गरी काम गर्ने कुराको सन्दर्भमा आफूलाई धेरै मेहनत, संयम बनाउनु पर्छ । धेरै बोल्नेभन्दा पनि धेरै कर्म गर्नेतर्फ आफूलाई क्रियाशील बनाउन र ध्यान दिन जरुरी छ । धेरै पहिलेदेखि भन्दै आएको उक्ति हो, ‘इतिहासमा बोली होइन, कर्म लेखिन्छ ।’ त्यही आधारमा अहिलेको सरकारले कार्य गर्न जरुरी छ । प्रधानमन्त्री केपी शर्मा ओलीमा केही काम गरौँ भन्ने दृढ भावना देखिन्छ । त्यो भावनाबमोजिमको गति पनि पर्याप्त हुनु पर्छ । प्रतिनिधि सभाका दुई वटा प्रमुख पार्टी मिल्दा देशमा विकास निर्माण कार्य जुन तीव्रताका साथ अघि बढ्नुपर्ने थियो, त्यो हुन सकेन कि भन्ने गुनासो नागरिक पङ्क्तिमा छ । महालेखाको पछिल्लो प्रतिवेदनले पनि पुसको मसान्तसम्म पुग्दा पहिलो छ महिनामा सरकारको पुँजीगत बजेटको खर्च १५.३१ प्रतिशत मात्रै देखिएको छ । यो तथ्याङ्कले पनि सरकारको खर्चको क्षमता बढ्न सकेको छैन, सरकारले खर्च गराउने क्षमता वृद्धि गर्नु पर्छ । सुशासनमा गति बढाउनु पर्छ । सरकारले नागरिक पङ्क्तिको विश्वास जित्ने ढङ्गबाट जानु पर्छ । नागरिकको विश्वास जितेर राज्यलाई अग्रगति प्रदान गर्दै गर्दा त्यो नै बलिदानीपूर्ण इतिहासको सम्मान हुन्छ । २०६२/६३ को जनआन्दोलनको कदर हुन्छ । २०४६ को जनआन्दोलनको सम्मान हुन्छ र २००७ सातको जनक्रान्तिको नवीन ढङ्गले पूर्णता हुन्छ किनभने २००७ क्रान्तिले देशमा राजनीतिक परिवर्तन मात्रै खोजेको थिएन, सामाजिक, सांस्कृतिक र आर्थिक रूपान्तरणसँगै समुन्नत नेपालको मार्गचित्रका लागि दिशानिर्देश गरेको थियो । त्यही अभिभारा पूरा गर्ने दायित्वका साथ समुन्नत राष्ट्र निर्माणको सङ्कल्पसहित हामी अघि बढिरहेका छौँ ।अबको पुस्ताको दायित्व राजनीतिक परिवर्तनका लागि सङ्घर्ष गरेको तीन पुस्ता अहिले सक्रिय छ । अघिल्लो नेतृत्वले जुन जँघार तरेको छ, चुनौतीपूर्ण जँघार तरेर सङ्घर्ष गरेर आएको छ । त्यो नेतृत्वबाट पछिल्लो नेतृत्वमा आइपुग्दा अघिल्लो नेतृत्वले जति संयमपूर्वक सङ्घर्ष ग¥यो । कठिन सङ्घर्ष गर्दा पनि कम उपलब्धि हासिल ग¥यो होला व्यक्तिगत रूपमा । अथवा अहिले पाएको जिम्मेवारीभन्दा विगतमा गरेको सङ्घर्ष ठुलो थियो होला तर अहिलेको परिवेश र मनोविज्ञान फरक छ । अहिले ठुलो योगदान नगर्ने, ठुलो उपलब्धि खोज्ने । थोरै मेहनत गर्ने, धेरै परिणाम खोज्ने । थोरै कर्म गर्ने, मैले के पाएँ, किन पाइनँ भनेर गुनासो गर्ने जस्ता प्रवृत्ति छन् । यी सबै कुरा छोडेर नवीनतम ढङ्गले सचेततापूर्वक सोच्नु पर्छ । अर्को विगतमा राजनीतिक नेतृत्वको विकास केवल सङ्घर्ष गर्ने क्षमताले पुग्थ्यो । अबको नेतृत्वको विकास सिर्जनशीलताले हुन्छ । समाजमा जागरण ल्याउन र राष्ट्र निर्माणका लागि, नवीन सन्देश दिनका लागि, नयाँ राजनीतिक संस्कारको विकास गर्नका लागि, विकासको नयाँ अवधारणा प्रस्ताव गर्नका लागि, सामाजिक रूपान्तरणमा मानवीय ढङ्गको भूमिका पूरा गर्नका लागि राजनीतिक नेतृत्व सिर्जनशील भएर उभिनु पर्छ । अर्थात् विगतमा राजनीतिक नेतृत्वका रूपमा स्थापित हुन सङ्घर्षशील हुँदा पुग्थ्यो । एउटै कुराले पुग्थ्यो, नेतृत्व निडर भएर जेल जान तयार हुनु प¥यो, मृत्यु स्वीकार्न तयार हुनु प¥यो । बलिदानीको क्षणमा मानिसले एकै मिनेटमा मृत्यु रोज्न सक्छ तर जीवन रोज्नका लागि अनेकौँ कर्म जोडिन्छन् । मर्न तयार छु भनेर एउटा निर्णयका आधार भएको सङ्घर्षले सहादत प्राप्त हुन सक्छ । सहादत अत्यन्तै कदर र सम्मानको कुरा हो तर बाँच्ने र बचाउने कुरा अत्यन्तै गम्भीर, जिम्मेवार, सहनशील र अत्यन्तै मेहनतको कुरा हुन्छ । त्यो कर्म अहिलेको पुस्ताले गर्न सक्नु पर्छ । अघिल्लो पुस्ताले गरेका राम्रा कर्मको जगेर्ना गर्दै कमीकमजोरी भएको भए त्यसलाई सुधार गर्दै नवीन सोच, दृष्टिकोण र अठोटका साथ राष्ट्र निर्माणको युगीन अभिभारा पूरा गर्नका लागि क्षमता देखाउन सक्नु पर्छ र अघिल्लो पाको पुस्ताले बोकेजस्तो संयम पनि देखाउनु पर्छ । छोटो समयमै धेरै लाभ खोज्ने प्रवृत्तिलाई छोडेर सङ्घर्ष निरन्तर गर्छौं । राजनीतिमा एउटा चलन छ, म होइन हामी भनौँ भन्ने चलन छ तर म होइन ऊ भनौँ । किनभने मभन्दा ऊ योग्य छ है भनिसकेपछि ‘ऊ’ र ‘म’ मिलेर, ‘तिमी’, ‘ऊ’ र ‘म’ मिलेर हामी भनौँ भन्यो भने साँचो अर्थमा सार्थक हुन्छ । हामी सबै नेपालीलाई प्रजातन्त्र दिवसको शुभकामना !(नेपाली कांग्रेसका महामन्त्री शर्मासँग गोरखापत्रका अशोक अधिकारीले गरेको कुराकानीमा आधारित)",
      "link": "https://gorkhapatraonline.com/news/143906",
      "image": "https://gorkhapatraonline.com/storage/media/253735/conversions/4444332-original-thumb.jpg"
    },
    {
      "slug": "143904",
      "title": "समतामूलक समाजको प्रस्थानविन्दु",
      "timestamp": 1739923200000,
      "source": "gp",
      "content": "मानिस सङ्गठित हुन थालेसँगै समतामूलक समाज खोज्न थालेको इतिहास भेटिन्छ ।",
      "longContent": "मानिस सङ्गठित हुन थालेसँगै समतामूलक समाज खोज्न थालेको इतिहास भेटिन्छ । यो खोजी कहिले ऋषिमुनिहरूमार्फत त कहिले सर्वसाधारणबाट प्रकट हुँदै आएको छ । कहिले दरबारकै केही सदस्यबाटै पनि भएको पाइन्छ । गौतम बुद्धलाई त्यस्तै एउटा सदस्यका रूपमा लिन सकिन्छ । यतिबेला नेपाली समाजलाई राम्रो बनाउँछु भन्ने सङ्घ संस्था प्रशस्त पाइन्छन् । ती सबैलाई खारेज गर्ने हो भने फेरि नयाँ मान्छेबाट समतामूलक समाज बनाउने चाहना व्यक्त हुन्छ । हरेक समाजसँग बौद्धिक, राजनीतिक, आर्थिक, सांस्कृतिक र सामाजिक इतिहास छ । अहिलेसम्मको इतिहासबाट नेपालमा जे देखियो त्यसमा सामन्ती युग खास रह्यो । यद्यपि नेपाल दास युगबाट गुज्रियो कि गुज्रेन भन्ने बहस जारी नै छ । वास्तवमा नेपालमा चलेको जात व्यवस्था र धार्मिक सोचको विकास भारतबाट आएको हो । सन् १९४१ मा भारतका कम्युनिस्ट नेता श्रीपद अमृत डाङ्गेले लेखेको ‘प्रिभिटिभ कम्युनिज्म टु स्लेभरी’ भन्ने पुस्तकमा यस विषयको व्याख्या गरेका छन् । अर्का विद्वान् डिबी कौसम्यले भने युरोपकै जस्तो भारत आदिम साम्यवाद, दास युग, सामन्त युग र पुँजीवाद भएर गुज्रेको छैन भन्ने उल्लेख गरेका छन् । नेपालमा त्यस प्रकारले इतिहास लेखन भएको छैन । नेपालको इतिहास राजामहाराजा, उनका परिवार, उनको आपसी द्वन्द्व, विवाहलगायतसँग मात्रै जोडिएका छन् । नेपालमा उत्पादनको इतिहास भेटिँदैन । इतिहास केलाउने हो भने नेपालको सामन्ती युग प्रजातन्त्र विरोधी देखियो । जति पनि राजामहाराजाले शासन गरे ती सबै सामन्ती युगका नै थिए । जन्मजात नै कोही ठुलो र कोही सानो हुने व्यवस्था रह्यो । पछिल्लो समय नेपाली समाजले अपनाएको पुँजीवादी व्यवस्था हो । यतिबेला विश्वभर नै पुँजीवादको दबदबा छ । पुँजीवादको आफ्नै चरित्र छ । जहाँ असमानता, अस्थिरता र प्रजातन्त्र विरोधी गुण अभिन्न रूपमा जोडिएका छन् । जब पुँजीवादविरुद्ध सङ्घर्ष हुन्छ । त्यतिबेला प्रजातन्त्रको रूपरङ राम्रो देखिन्छ । जब नेपालका राजनीतिक दल, बुद्धिजीवी, नागरिक समाजले पुँजीवादसँग सम्झौता गर्छन् त्यतिबेला प्रजातन्त्र क्रमशः हराउँदै गएको देखिन्छ ।  समाज विकासका चरण सदैव एकअर्कामा कटेको हुँदैन । सुरुमा सामन्तवादभित्र दास युगका थुप्रै अवशेष थिए । पुँजीवाद सामन्तवादको गर्भबाट आएको हो । जसरी बच्चा जन्मिँदा पाठेघरमा दाग रहन्छन्, त्यसरी यो देखिएको हुन्छ । नेपालको राजनीतिक र बौद्धिक जगत्मा अहिले पनि सामन्ती युगका अवशेष हाबी छन् । यसलाई चरणका रूपमा कसरी छुट्याउने भन्ने सवालमा विवाद हुन सक्छ ।  २००७ सालको सङ्घर्षले अभिव्यक्ति स्वतन्त्रता राम्रोसँग दियो । त्यसअघि मानिसले मनमा लागेको कुरा समेत अभिव्यक्त गर्न सक्दैन थिए । प्रजातन्त्र प्राप्त भएपछि विभिन्न राजनीति, विचार र ज्ञानको राम्रोसँग प्रसारण हुन थाल्यो । देशैभर विद्यालय खुल्न थाले । जनताका छोराछोरी स्कुल जान थाले । त्यो बेला एउटा ठुलो सङ्ख्याले विद्यालय जाने अवसर पायो । २००७ सालअघि बन्द अवस्थामा रहेको नेपाल त्यसपछि विश्वमञ्चमा देखा पर्न थाल्यो । नेपालको बहुराष्ट्रसँग सम्बन्ध स्थापित हुन थाल्यो । यो सङ्घर्षमा धेरै नेताको नाम जोडिएर आए पनि निसासिएर बसेको नेपाली समाज स्वस्फूर्त रूपमा त्यसमा होमिएको थियो । सबै जनता कांग्रेस र कम्युनिस्टको राजनीतिमा लागेर त्यसमा होमिएका होइनन् । आफूले भोगेको स्थितिले गर्दा जनताले स्वतः सङ्र्घषलाई समर्थन गरेका थिए । जब कुनै समाज जुरमुराउन थाल्छ, छिमेकीलाई चासो हुन्छ । उनीहरू आफ्नो आकाङ्क्षासमेत अभिव्यक्त गर्न खोज्छन् । २००७ सालको सङ्घर्ष केही थिएन, सामान्य घटना मात्रै थियो भन्नु सरासर गलत हुन जान्छ । यो सङ्घर्षमा आन्तरिक प्रभाव नै बढी थियो । बाह्य प्रभाव एकदमै कम थियो । अहिले सबै आन्दोलनलाई बाहिरी प्रभाव भन्न थालेका छन् । यस्तो भाष्य पुरातनपन्थीले निर्माण गर्न खोज्दै छन् । यो पुरातनवादीको आक्रोश मात्रै हो । उनीहरूले हरेक परिवर्तनलाई विदेशी देख्छन् । २००७ सालको क्रान्ति २००७ सालको सङ्घर्ष प्रजातन्त्र प्राप्तिका लागि थियो । त्यो समतामूलक समाज बनाउने र स्वतन्त्र समाज निर्माण गर्ने अभियानकै मोड थियो । नेपालको कम्युनिस्ट आन्दोलनमा २००७ साललाई क्रान्ति भन्ने कि आन्दोलन मात्रै भन्ने वा असफल क्रान्ति भन्ने विभिन्न विचार (जार्गन) छन् । त्यतिबेला उत्पादनका सम्बन्धमा के के हेरफेर भए ? जमिनदारी प्रथा, झारा तिर्ने प्रथा, साहुकारी प्रथालगायत प्रथामा कति परिवर्तन आयो ? यी सबै अवस्थालाई हेर्दा भन्न सकिन्छ कि २००७ साल नेपालको ठुलो सङ्घर्ष मात्रै थियो । यदि २००७ साललाई क्रान्ति नै मान्ने हो भने त्यति ठुलो क्रान्ति उत्पादनमा देख्दैनौंँ । सबैभन्दा बढी हेरिने उत्पादनको स्थिति के हो ? उत्पादनको स्वामित्व के भयो ? उत्पादनका साधनमा कसको स्वामित्व छ भन्ने हो ।  नेपालको सामन्तवाद भारतको मध्य प्रदेश, राजस्थान र उत्तर प्रदेशको गङ्गाको मैदानमा पाइने खालको थिएन । नेपालका पहाडमा हजारौँ हजार रोपनी जमिन भएका जमिनदार पाइँदैन थिए ।  नेपालका सामन्तवादमा गहिरो जरा थिएनन् । सामन्तवाद यतै हुर्केर फैलिएको जस्तो लाग्दैन । यो बाहिरबाट आयातित सामन्तवाद जस्तो छ । नेपालको जात व्यवस्था बाहिरबाट आयातित हो तर सामन्तवादका उत्पादनका सम्बन्ध, संस्कृति, चालचलन, बेहोरा र व्यवस्था सबै सामन्ती किसिमकै थिए । जब मधेशमा थुप्रै खेती हुन थाल्यो । भारतमा आएका ब्रिटिसले रेलको लिक बिछ्याउन ठुलो सङ्ख्यामा तराईको जङ्गलबाट काठ फाँडेर लियो । त्यसपछि बस्ती बस्न थाले र जग्गाको मालपोतको राजस्व आउन थाल्यो । त्यो सबै राजस्व दरबारमा आउन थाल्यो । त्यसपछि दरबार सोखिन हुन थालेको देखिन्छ । राजा पृथ्वीनारायण शाह, प्रतापसिंह शाह, बहादुर शाह र राजेन्द्रलक्ष्मी शाहले मुख्तियारी गर्ने बेला दरबारभित्र सानसौकत धेरै देखिँदैन । जब मधेशबाट राजस्व आउन थाल्यो । दरबारभित्र नर्तकी बोलाउने, विदेशी रक्सी मगाउने, विदेशी मोडलका दरबारहरू बनाउन सुरु भए । यो राणा शासन आउँदासम्म यश आराम बढी गर्न थालेको देखिन्छ । यो मूलतः सामन्तवादी नै थियो । राणा शासकले आफ्नो शासनलाई आफू अनुकूल बनाउन व्यवस्थित गर्न थाले । जङ्गबहादुर राणाले मुलुकी ऐन ल्याए । जात व्यवस्थालाई कठोर बनाए । देवशमशेर, पद्मशमशेरको पालामा केही सुधारका काम भए ।  यी सबै सामन्ती युग भए पनि बेलायत, फ्रान्स र भारतमा भए जस्तो खालको थिएन । त्यो खालको हुन गहिरो जग थिएन ।  आज पनि काठमाडौँका जमिन हिजोकै दरबारका भाइभारदारसँग सबैभन्दा बढी छ । अहिलेकै अवस्थामा यस्तो स्थिति छ भने १०/१२ सालतिरको अवस्थामा कस्तो थियो होला ? तत्कालीन प्रधानमन्त्री बिपी कोइरालाले गुठी समाप्त गर्ने गरी अभियान अघि बढाउन खोजे । बिपीलाई ‘कु’ गरेर सत्ता राजा महेन्द्र शाहले लिएपछि अमेरिकाको सल्लाहमा २०२१ सालमा भूमि सुधार अभियान सुरु गरे । जब भूमि सुधार सुरु भयो प्रभावकारी नै रह्यो । मोहनमान सैँजूले ‘बुधबारेदेखि चाकुपाट’ सम्म लेखेको पुस्तकमा उल्लेख भए अनुसार झापाको हल्दीबारी बुधबारेलाई नमुनाका रूपमा सुरु गर्न अमेरिकनसमेत आए । त्यतिबेला राजा महेन्द्रसमेत पुगे । जब भूमि सुधार हुँदै जाँदा त्यो सेनाका अधिकृत, प्रशासनका हाकिम, राजदरबारसँग जोडिएका नातागोतासम्मको पुग्न थाल्यो । त्यसपछि भूमिसुधार भुत्ते हुन थाल्यो । अहिलेको विद्यमान शासनव्यवस्थाको अर्थ राजनीतिको विश्वलेषण नै गर्न छोडिएको छ । अहिलेको विद्यमान व्यवस्था के हो ? समाजवादको कुरा गर्ने कम्युनिस्टहरूले पुँजीवादमा गएर हतियार बिसाएको जस्तो देखियो । अहिलेको व्यवस्था फेर्ने कुरा कसैले गरेका छैनन् । सबै यो व्यवस्थामा समाहित भएका छन् । २०६३ सालपछिको परिवर्तनलाई रङरोगन गरेर त्यसैलाई समाजवादी बनाउने भन्दै छन् । साम्यवाद र समाजवादका सिद्धान्तको दावा गर्नेहरू प्रत्यक्ष कार्यकारी राष्ट्रपति भए हुन्छ भनेर नारा लगाउँछन् । यसरी सामन्ती संस्कृतिमा बग्रेल्ती नेताहरू ढलेका बेलामा प्रत्यक्ष कार्यकारी राष्ट्रपतीय व्यवस्था आयो भने कम्बोडिया जस्तो हुन्छ । बाबु हुन हेनले धेरै पटक चुनाव जिते त्यसपछि छोराले चुनाव जित्न थाले जस्तो हुन्छ  । त्यसपछि  प्रजातन्त्र हुँदैन । अहिलेको राजनीति, अर्थनीति, सामाजिक संरचनाले यो व्यवस्थालाई चुनौती दिएका छैनन् ।  पुँजीवादी व्यवस्थाको विषयलाई गलत भाष्यका रूपमा अगाडि ल्याइएको छ । अहिलेको दलाल पुँजीवादलाई फेरेर राष्ट्रिय पुँजीको विकास गरेर जाने भन्छन् । पुँजीवादलाई हटाएर फेरि पुँजीवाद ल्याउने कुरा गर्दै छन् । जो आफूलाई कम्युनिस्ट हुँ भन्छन् वास्तवमा भित्रैदेखि लेनिन मान्दैनन् । दलाल पुँजीवादलाई विस्थापित गरेर राष्ट्रिय पुँजीको विकास गर्नु पर्छ भनेका छन् उनीहरूले लेनिनबाट शिक्षा लिएका छैनन् । यहाँ समाजवाद ल्याउने कुरा गरेका  छैनन् । म नाम उल्लेख गर्न चाहन्न तर जति पनि पार्टीका नेता, बौद्धिक वर्ग, समाजवादी भन्नेहरू छन्, उनीहरूले प्रजातन्त्रको पक्षपोषण गरिराखेका छैनन् । अहिलेको विद्यमान व्यवस्थासँग सङ्घर्ष गर्दा नै प्रजातन्त्र उजेलिन्छ ।  सोभियत सङ्घ जति नै संशोधनवादी भए पनि जति नै खराब भए पनि विश्वभरका राष्ट्रिय नीतिको आन्दोलनलाई समर्थन गथ्र्यो । यसले शान्ति, सद्भावको कुरा गर्दथ्यो । भर्खरै क्रान्ति भएका मुलुकलाई राम्रोसँग सघाएको थियो । चीन, क्युबा, भियतनामलगायत थुप्रै देशलाई माथि उठ्न सघायो । सोभियत सङ्घ विघटन भएपछि विश्वमै बौद्धिक मनोविज्ञानमा आड नभए जस्तो भयो । नेपाल यस्तो सुन्दर देश हो जहाँ छ वटा ऋतु छन् । हिमाल, पहाड, मधेश सबै ठाउँमा गएर बस्न सकिने ठाउँ छन् । हिमाली क्षेत्रले अर्थतन्त्रमा प्रशस्त योग्दान गर्न सक्छ । यस्तो सुन्दर देशमा कमी भनेको ज्ञानकै हो । ज्ञानलाई निषेध गर्ने काम भयो । ज्ञानले मान्छेलाई सरल बनाउँछ, अहङ्कार हटाउँछ, दम्ब हुँदैन । राम्रो ज्ञान भए छलकपट गर्ने स्थितिमा पु¥याउँदैन । नेताहरू सबै छलकपट र जालझेल गर्छन् । त्यसको प्रभाव जनतामा प्रत्यक्ष पर्छ ।  नेपालका शासक एकआपसमा लडालड, मारामार गर्छन् । आज एउटासँग गुट भोलि अर्कोसँग गुट बनाएको छ ।  सिद्धान्त, निष्ठा केही छैन । यो गठबन्धन गरेर नेपाली जनतालाई के प्राप्त भयो केही हिसाब छैन । गठबन्धन बनाउने र भत्काउँदा नेतालाई नाफा हुन सक्छ तर आमजनताले केही पाउँदैनन् । नेताको यस्तो गतिविधिले आमजनताले कसैले कसैलाई विश्वास गर्न नसक्ने अवस्थामा पुरायो । कुनै नेताले केही भन्यो भने ढुक्क हुने वातावरण छैन ।क्रान्तिपछिको परिवर्तन अहिले नेपालले आफ्नो प्राथमिकता रोज्न सकेको छैन । राजनीतिक नेतृत्वको कमजोरीले गर्दा हामीले प्राथमिकता रोज्न सकेका छैनौँ । आगामी ३० वर्षसम्म हाम्रा प्राथमिकता यी हुन् भन्न कसैले रोक्न सक्दैन । हामी यसरी अगाडि बढ्ने छौँ भन्ने योजना नै बनाउन सकिएको छैन । कुनै राजनीतिक दलसँग पाँच वर्षका लागि जनताले बुझ्ने गरी योजना कार्यक्रम छैनन् । आफ्ना पार्टीका कागजपत्र र ढड्डामा हुन सक्छन् तर जनताले बुझ्ने गरी यो पार्टी सत्तामा गयो भने यो गर्छ भन्ने गरी कुनै योजना छैनन् । आगामी ३० वर्षभित्र कस्तो जनशक्ति चाहिन्छ ? अहिलै देशका लागि कस्तो खालको जनशक्ति आवश्यक हो ? हाम्रो ठुलो सङ्ख्यामा युवा बाहिर पठाउने हो भने कसरी मुलुक बनाउन सकिन्छ ? अहिले बिए पढेर विदेश जानुभन्दा कपाल काट्ने, कपडा सिलाउने सिकाएर पठाउँदा राम्रो हुन्छ । खान पकाउन, फूलबारीको राम्रो हेरचाह गर्न सिकाए राम्रो हुन्छ । हामीले सबैभन्दा बढी शिक्षामा सुधार गर्न सकेनौँ । ज्ञानको सबैभन्दा ठुलो क्षेत्र विश्वविद्यालय हो । विद्यालय तहदेखि विश्वविद्यालयको पाठ्यक्रम बर्सौंसम्म फेरिएको छैन, पढाउने तरिका फेरिएको छैन । अहिलेसम्म न शिक्षालाई परिवर्तन गर्ने कुनै राजनीतिक पार्टीको योजनामा परेको छ ।  विगत ३०/३५ वर्षदेखि बजेट र कार्यक्रम एउटै डर्रामा चल्दै आएको छ । जबसम्म सरकारले बनाउने बजेट र कार्यक्रममा आमूल परिवर्तन हुँदैन । तबसम्म यथास्थितिवादीले नै शासन गर्छन् । यदि नेपालमा २००७ सालको सङ्घर्ष हुँदैन थियो भने भुटान वा अन्य कुनै सार्वभौम सत्ता गुमेको देश जस्तै हुन सक्थ्यौँ । आज नेपाललाई कसैले केही गरिहालौँ भन्ने स्थिति छैन । यसो हुनुको कारण नेपाली जनताको चेतनास्तर माथि उठिसकेकाले हो । (नेकपा (माओवादी केन्द्र) का सचिव कार्कीसँग गोरखापत्रका वीरेन्द्र वलीले गरेको कुराकानीमा आधारित)",
      "link": "https://gorkhapatraonline.com/news/143904",
      "image": "https://gorkhapatraonline.com/storage/media/253864/conversions/4444-original-thumb.jpg"
    },
    {
      "slug": "143902",
      "title": "नेपाल–भारत सम्बन्ध व्यक्ति र कूटनीति : एक सिंहावलोकन",
      "timestamp": 1739923200000,
      "source": "gp",
      "content": "भौगोलिक सामीप्यता, सांस्कृतिक निकटता, सामाजिक सम्पर्कका कडीबाट उठेको नेपाल–भारत सम्बन्ध भारतको सन् १९४७ मा ब्रिटिस आधिपत्यको अन्त्यसँगै भएको स्वतन्त्रतापश्चात् राजनीतिक सम्बन्धले प्राथमिकता हासिल गर्‍यो भन्न सकिन्छ ।",
      "longContent": "भौगोलिक सामीप्यता, सांस्कृतिक निकटता, सामाजिक सम्पर्कका कडीबाट उठेको नेपाल–भारत सम्बन्ध भारतको सन् १९४७ मा ब्रिटिस आधिपत्यको अन्त्यसँगै भएको स्वतन्त्रतापश्चात् राजनीतिक सम्बन्धले प्राथमिकता हासिल गर्‍यो भन्न सकिन्छ । द्विपक्षीय सम्बन्धका अध्ययनकर्ता, अध्येता तथा नीति निर्माणमा संलग्न पदाधिकारीको आकलनमा जसरी दुई देशबिचको सम्बन्ध निकट र अन्तनिर्भरताको कसीमा व्याख्या गर्ने गरिन्छ, यसका जटिलता पनि त्यत्तिकै दृष्टिगोचर हुन्छ । व्यक्तिविशेषका हिसाबले हेर्दा द्विपक्षीय सम्बन्धको विकास, विस्तार र गतिशील बनाउने कार्यमा दुवै देशका नेता, राजनीतिक व्यक्तित्व, कूटनीतिज्ञ, लेखक, पत्रकार, बौद्धिक तथा प्राज्ञिक प्रतिनिधिको भूमिका महत्वपूर्ण मान्न सकिन्छ । कतिपय अवस्थामा दुई देशबिचको सम्बन्धमा अहम् भूमिका खेल्ने सन्धि, सम्झौता र सहमतिमा भएका हस्ताक्षर र यी दस्ताबेजको कार्यान्वयनमा पनि सरोकार पक्ष त्यत्तिकै संलग्न भएको देखिन्छ । सन् १९४७ मा भारतले औपचारिक स्वतन्त्रता प्राप्त गर्नुअघि तयारीका हिसाबले बनेको अन्तरिम सरकारको गठन प्रक्रियादेखि नै नेपाल–भारत सम्बन्ध नयाँ वास्तविकतालाई प्रतिविम्बित गर्ने हिसाबले परिभाषित वा पुनर्लेखन गर्ने कार्यलाई दुवै पक्षले यथोचित प्राथमिकता दिए । यस कार्यमा दुई देशबिच औपचारिक रूपमा कूटनीतिक सम्बन्ध स्थापना गर्ने कुराले स्वाभाविक रूपमा प्रश्रय पायो । नेपाल सानो राष्ट्र भए पनि यसको महत्व र सम्बन्धलाई दृष्टिगत गरी नेहरूले वास्तवमा चार तहको संरचना नेपालमा स्थापना गरेका थिए । पहिलो, भारत स्वतन्त्र हुनुपूर्व नेपालसँग कूटनीतिक सम्बन्ध स्थापना गरी सन् १९४७ मा नै राजदूत काठमाडौँ पठाए । दोस्रो, नेपाललाई प्रशासनिक सहयोग गर्न थुप्रै सल्लाहकार आए । यीमध्ये श्री ५ त्रिभुवनका सचिव बन्ने गोविन्द नारायणको भूमिका महìवपूर्ण थियो । तेस्रो, सन् १९५२ मा नेपालमा सैनिक नियोग पठाइयो र यसको नेतृत्व भारतीय सेनाका एक मेजर जनरलले गर्ने व्यवस्था गरियो । चौथो, भारतीय सहायता नियोग (इन्डियन एड मिसन) खुल्यो । यसको नेतृत्व वरिष्ठ भारतीय निजामती कर्मचारीले गर्दथे । १९५३ डिसेम्बरमा खुलेको यो नियोगका निर्देशक पदमा आइसिएस अधिकारी, केबी भाटिया, एच लाल र डिआर कोहली क्रमशः नियुक्त भए । भाटिया काठमाडौँमा रहँदा दिवङ्गत भए भने लाल र कोहली प्रशासनको माथिल्लो पदसम्म पुगे । यो नियोगका चौथा निर्देशकमा भारतीय सीमा प्रशासकीय सेवाका तथा यसअघि भारतीय वायु सेनामा कार्य गरेका एम. रामुन्नी थिए ।  इन्दिरा गान्धीको समयमा इन्डियन एड मिसनको नाम इन्डियन कोअपरेसन मिसन बनाइयो । यसका निर्देशकमा व्रmमशः राजेश्वरप्रसाद आइसिएस तथा प्रेमनाथ कौल आए । विदेश सचिव त्रिलोकीनाथ कौलका भाइ प्रेमनाथ कौल यसअघि ल्हासामा भारतीय महावाणिज्यदूत थिए । उनका उत्तराधिकारी अरविन्द रामचन्द्र देव अन्तिम महावाणिज्यदूत रहे तथा सन् १९६२ को सीमा युद्धपछि यो नियोग बन्द भयो ।  इतिहासको सुरुदेखि नै स्वतन्त्र अस्तित्वको जगेर्ना गर्न सफल नेपालका लागि ब्रिटिस साम्राज्यको आधिपत्यको अन्त्य र भारतको स्वतन्त्रतासँग झन्डै डेढ सय वर्षदेखि कूटनीतिक आदानप्रदान भएको सुरुको इस्ट इन्डिया कम्पनी सरकार, ब्रिटिस सरकार तथा ब्रिटिस भारत सरकारसँग रहेको सम्बन्धलाई बदलिँदो परिस्थिति अनुरूप ढाल्नु जरुरी थियो । यस परिपे्रक्ष्यमा दिल्लीस्थित नेपाली महावाणिज्य दूतावासलाई पूर्णरूपेण राजदूतावासमा स्तरवृद्धि गरी नेपाल र भर्खरै स्वतन्त्रता र सार्वभौमसत्ता हासिल गरेको भारतसँग सम्बन्ध स्थापना गरियो ।प्रधानमन्त्रीका रूपमा सत्तामा आएको लगभग लगत्तै श्री ३ जुद्धशमशेरले कूटनीतिक दृष्टिले सन् १९३४ मा नै ठोस निर्णय गरेका थिए । यस कार्य अन्तर्गत युरोपमा नेपालको पहिलो आवासीय प्रतिनिधित्वका दृष्टिले लन्डनमा राजदूतावास खुलेको थियो । बलियो र व्यावहारिक निर्णय गर्न सक्ने क्षमता तथा देशकाल परिस्थितिको राम्रो आकलन गर्ने आठौँ राणा प्रधानमन्त्रीले भारतको राजधानीमा रहेको प्रतिनिधित्वलाई (सुरुमा वकिल र पछि रिप्रेजेन्टेटिभ/अन्भ्वाय स्तरबाट) महावाणिज्य दूतावासस्तरमा वृद्धि गर्ने निर्णय पनि एकैसाथ गरेका थिए ।ब्रिटिस भारतसँग राम्रो कार्यगत सम्बन्ध राख्नुका साथै नेपालको हित संवर्धन कार्यलाई जुद्धशमशेरले प्रधानता दिएका थिए । यस सम्बन्धमा ब्रिटिस साम्राज्यविरुद्ध भारतमा सञ्चालित राष्ट्रवादी तथा स्वतन्त्रता सङ्ग्रामबाट भूपरिवेष्ठित नेपालको अत्यावश्यक सामग्रीको आपूर्तिमा पर्न सक्ने व्यवधानलाई हटाउन सिमरामा विमानस्थल बनाउने उनको निर्णयबाट पारवहन सुविधा हासिल गर्न उनले दिएको प्राथमिकता स्पष्ट हुन्छ ।जुद्धशमशेरका उत्तराधिकारी पद्मशमशेरले राणा शासनलाई वैधानिक जामा लगाई निरन्तरता दिन, राणाविरुद्ध बढ्दै गएको जनआक्रोशलाई मत्थर पार्न तथा नवस्वतन्त्र भारतले अपनाउने प्रजातान्त्रिक परिपाटीलाई नेपालको राजनीतिक प्रणालीसँग यथाशक्य तादात्म्य कायम गर्न भरमग्दुर प्रयास गरेका हुन् । पद्मशमशेरले उठाएका कदममा सुधार कार्यक्रमको एक महत्वपूर्ण कडीका रूपमा एक संवैधानिक नियोग नेपाल पठाई सहयोग गर्न जवाहरलाल नेहरूलाई आग्रह गर्नु थियो ।लामो समयदेखि ब्रिटिस सेनामा नेपालीको भर्ती गर्ने प्रणालीलाई पनि व्यावहारिक ढङ्गले सुल्झाउन र भारतको समर्थन लिन उनले थप कदम चाले । सन् १९४७ को अन्त्यमा नेपाल, भारत र ग्रेट ब्रिटेनबिच त्रिपक्षीय सम्झौता भयो । यो सम्झौताले नेपालीको भारतीय सेनामा निरन्तरताका साथै कार्यरत गोरखाली सेनाको भारत र ब्रिटिस सेनामा समायोजन गरियो । पद्मशमशेरले आफ्नो सरल तथा सहज व्यक्तित्वका आधारमा त्रिपक्षीय सम्झौता गरी दुवै सेनामा नेपालीको उपस्थितिलाई सुनिश्चित गराए । सीमित मात्रामा नै सही, उदार व्यवस्था कायम गर्ने निर्णयले उनलाई नेहरू र भारतीय संस्थापना पक्षसँग लोकप्रिय बनाएको थियो भने नेहरूले एसियाली सम्बन्ध सम्मेलनमा टोली पठाउन आग्रह गरे ।मेजर जनरल विजयशमशेरको नेतृत्वमा गएको प्रतिनिधिमण्डलले नेपालले सर्वप्रथम सहभागिता जनाएको अन्तर्राष्ट्रिय सम्मेलनमा राम्रो प्रभाव पा¥यो । साथै दरिलो र समग्र प्रस्तुतिले नेहरू र विजयशमशेरबिच राम्रो सम्बन्ध कायम गर्न सघाउ पु¥यायो । अन्तिम राणा प्रधानमन्त्री मोहनशमशेरलाई दबाब दिन नचुक्ने नेहरू हैदराबाद आक्सनमा भारतीय फौजको संलग्नतालाई दृष्टिगत गरी नेपाली फौज ग्यारिजन ड्युटीका लागि आमन्त्रण गर्न पछि परेनन् । यसैबिच विजयशमशेरसँगको एसियाली सम्बन्ध सम्मेलनमा उपस्थितिको समयमा स्थापित निकटतालाई आफ्नो पक्षमा उपयोग गरी शान्ति तथा मैत्री सन्धि गराउन उनी सफल भए ।यो सन्धि गर्नु केहीअघि मोहनशमशेरको भारतको औपचारिक यात्रा तामझामका साथ गराउन उद्यत नेहरू एक वर्षपछि राणा शासनको समाप्ति र कथित दिल्ली सम्झौता गराउने सूत्रधार बने । मोहनशमशेरले दुवै भारतीय राजदूत सरदार सुरजित सिंह मझिठिया तथा चन्द्रेश्वरप्रसाद नारायण सिंहसमक्ष दह्रो प्रस्तुति देखाई अनावश्यक झैझमेला बेहोर्नुको सट्टा प्रधानमन्त्री पदबाट राजीनामा गर्न तयार भई सार्वजनिक सहानुभूति आर्जन गरेका थिए ।राजनीतिक शरण लिन भारतीय राजदूतावास जाने र तीन महिना दिल्लीमा बसी प्रजातन्त्रको अवतरण गराउन सफल श्री ५ त्रिभुवन भारतसँगको व्यवहारमा सतर्क थिए र आफ्नो कदम फुकेर चाल्ने दृष्टिकोणका थिए । उनी नेपालको परराष्ट्र नीति विस्तार गर्दा भारतसँग राय, सरसल्लाह र कम्तीमा पूर्वजानकारी दिई गर्ने पक्षमा थिए । सायद उनका लागि भारतको औपचारिक यात्रा, शान्ति तथा मैत्री सन्धि तथा हैदराबाद आक्सनमा भारतलाई लगाएको गुनका बाबजुद मोहनशमशेरको सत्ता गिराउन भारत अग्रसर रहनु सावधानीको आवश्यकताको यथेष्ट सङ्केत थियो । श्री ५ त्रिभुवनको शासनको अवधिलाई दुई देशबिचको विशेष सम्बन्धको काल मानिनु र यस समयसम्म राणाकालका समयमा विद्यमान चार राष्ट्र संयुक्त अधिराज्य, संयुक्त राज्य अमेरिका, भारत र फ्रान्ससँग रहेको कूटनीतिक सम्बन्धको दायरा नबढ्नुमा नेपाल नरेशको ‘पर्ख र हेर’ तथा कूटनीतिक विषयमा फुकेर र तौलेर कदम चाल्नुपर्ने उनको सोचको यथोचित प्रतिविम्ब थियो । नेपालसँगको सम्बन्धमा संलग्न अधिकारीमा प्रमुख स्थान जवाहरलाल नेहरूको रहे पनि ४० र ५० को दशकको सुरुमा विदेश मन्त्रालयका महासचिव सर गिरिजाशङ्कर वाजपेयीको निर्णायक भूमिका रह्यो । उनलाई नेपाल नीतिमा सघाउनमा स्वाभाविक रूपमा मैदानमा भारतीय राजदूतहरू देखिए पनि गोविन्द नारायणको भूमिका कम महìवको थिएन । उनी श्री ५ त्रिभुवनका सचिव मात्र थिएनन्, नेपाल सरकारका वास्तविक निर्णयकर्ता तथा भर्खर खुलेको लोक सेवा आयोगका सल्लाहकारसमेत थिए ।श्री ५ त्रिभुवनको समयमा नेपालसँगको सम्बन्धमा भूमिका राख्नेमा विदेश सचिवद्वय केपिएस मेनन तथा रतनकुमार नेहरू थिए भने विदेश मन्त्रालयका प्रथम अधिकारीका रूपमा वर्चस्व स्थापना गर्ने वाजपेयी अवकाश प्राप्त गरी तत्कालीन बम्बईका राज्यपाल बनेका थिए । उनको स्थान अर्का वरिष्ठ पदाधिकारी सर एनआर पिलाईले समालेका थिए ।  त्यस्तै दुई आइसिएस पदाधिकारी भालचन्द्रकृष्ण गोखले तथा भगवान सहाय नेपालका लागि तेस्रा र चौथा राजदूत बने । पहिला दुई राजदूत सुरजित सिंह मझिठिया तथा सिपिएन सिंहले सञ्चालन गरेको असहज गतिविधिलाई घटाउन र दुई देशबिचको सम्बन्धलाई व्यवस्थित र स्वचालित गराउन यी दुई अधिकारीले राम्रो भूमिका निर्वाह गरे ।  श्री ५ महेन्द्रको राज्याभिषेकका समयमा भारतीय राजदूत भगवान सहाय थिए । उनका तीन जना पूर्वाधिकारीप्रति नेपाल सरकारको दृष्टिकोणको राम्रो आकलन राज्याभिषेकमा नेपाल सरकारले गरेको निम्तोको शैलीले स्पष्ट गर्दछ । पूर्वराजदूत गोखले भारतीय टोलीका सदस्यका रूपमा सम्मिलित थिए भने सुरजित सिंह मझिठिया पनि आमन्त्रित थिए तर दोस्रा राजदूत सिपिएन सिंहलाई निमन्त्रणा सूचीमा समावेश गरिएको थिएन ।यस अवधिमा नेपालका तर्फबाट भारतसँगको सम्बन्धमा प्रभाव पार्न सक्ने व्यक्तिमा प्रधानमन्त्री मातृकाप्रसाद कोइराला, परराष्ट्रमन्त्रीद्वय खड्गमानसिंह बस्नेत तथा डा. डिल्लीरमण रेग्मी थिए । भारतका लागि खटिने राजदूतमा सिंहशमशेर, विजयशमशेर र महेन्द्रविक्रम शाह थिए । सिंहशमशेर सन् १९४७–१९५१ को ठुलो सङ्व्रmमणका समय राजदूत थिए भने यसअघि विदेश मामिलाको डाइरेक्टर जनरल भई विदेश नीति निर्माण, सुदृढीकरण र कार्यान्वयनमा बलियो भूमिका खेलेका विजयशमशेर हरदृष्टिले योग्य र गतिशील कूटनीतिज्ञ थिए ।विजयशमशेरको नेपाली राजदूतावासमा भएको अकस्मात् मृत्युले नेहरूलाई निकै विचलित तुल्यायो । राजदूतको अवसानको कुरा सुन्नासाथ राजदूतावास पुग्नेमा भारतीय प्रधानमन्त्री थिए । उनको शवयात्रामा नेहरू प्रत्यक्ष सामेल मात्र भएनन्, उनको निधनमा गहिरो दुःख प्रकट गरी भारत सरकारले एक विशेष र असाधारण गजेट छापेको थियो । यो कार्य सन् १९६२ मा राजदूत नरप्रतापशमशेर थापाको अवसानमा पनि दोहो¥याइएको थियो ।श्री ५ महेन्द्रले विदेश सम्बन्धका हिसाबले चार सोच बनाएको स्पष्ट हुन्छ । यीमध्ये स्वाभाविक रूपमा भारतसँगको सम्बन्धलाई अझ बढी सुदृढ गर्न तथा उनीप्रति भारतमा रहेको आशङ्का हटाउन प्रयास गर्नु थियो । दोस्रो विषय, भारतसँगको तथाकथित विशेष सम्बन्धलाई व्यवस्थित, सुसङ्गठित तथा नियमबद्ध गराउनु थियो । तेस्रो, नेपालको कूटनीतिक सक्रियता स्थापित गर्नु प्राथमिकता थियो । छिमेकी तथा विश्वका धेरै राष्ट्रसँग कूटनीतिक सम्बन्ध स्थापना गरी नेपालको अन्तर्राष्ट्रिय प्रतिष्ठा बढाउनु तथा नेपालको सर्वतोमुखी विकासका दृष्टिले अन्तर्राष्ट्रिय सम्बन्धलाई परिचालन गर्नु उनको अर्को लक्ष्य थियो ।श्री ५ महेन्द्रलाई यस कार्यमा दुई प्रधानमन्त्री टङ्कप्रसाद आचार्य र बिपी कोइरालाले सघाए । साथै मन्त्रीपरिषद्को अध्यक्षता गर्ने गुञ्जमान सिंह तथा सुवर्णशमशेरको पनि उचित समर्थन थियो । मुलुकको समग्र कूटनीतिलाई बदलिँदो परिस्थितिमा दिशाबोध गर्ने तथा सुनियोजित ढङ्गले अघि बढाउन अहम् भूमिका खेल्ने कार्यमा परराष्ट्र सचिव क्रमशः नरप्रतापशमशेर थापा, यदुनाथ खनाल, पद्मबहादुर खत्री, झरेन्द्रनारायण सिंह तथा भरतराज राजभण्डारी समावेश थिए । यीमध्ये पहिलो तीन जना थापा, खनाल र खत्रीको योगदान उत्कृष्ट रह्यो । सबैभन्दा बढी संलग्नता खनालकै रह्यो । पछि खत्री सरह उनी दुई पटक परराष्ट्र सचिव मात्र बनेनन्, अप्ठ्यारो परिस्थितिमा सङ्कटमोचक प्रमाणित भएका उनले भारतका लागि राजदूत पदको जिम्मेवारी सक्षमतापूर्वक निभाए । लामो समय प्राध्यापन, प्रधानमन्त्रीका सचिव, गृह सचिव र योजनामण्डलका सदस्यका रूपमा कार्य गरेका खनाललाई राजनीतिक रूपमा डिसेम्बर १५, १९६० को घटनाको दृष्टिले परराष्ट्र सचिवको अहम् जिम्मेवारी सुम्पँदा आश्चर्य र चिन्ता प्रकट गर्नेको कमी थिएन तर खनालले दुई वर्षभन्दा कम अवधिमा आफ्नो विश्वसनीयता स्थापित मात्र गरेनन्, उनको भूमिकालाई हालसम्म अनुकरणीय र उदाहरणीय रूपमा लिने गरिन्छ । भारतका लागि राजदूत बनाउँदा उनलाई परराष्ट्र सचिवको पदबाट वास्तविक अर्थमा हटाएको नभई बृहत् हिसाबले सचिवकै अख्तियारीको विस्तारित    रूपमा  आफूले   उनलाई  खटाएको  भनी  सम्झन श्री ५ महेन्द्रले आग्रह गरेका थिए । नयाँ दिल्लीमा थापा र खनालबाहेक श्री ५ महेन्द्रलाई राजदूतका हिसाबले सघाउने कूटनीतिज्ञमा दमनशमशेर, झरेन्द्रनारायण सिंह तथा सरदार भीमबहादुर पाँडे थिए । कार्यसम्पादनको स्तर जे जस्तो भए पनि तिनै राजदूत अनुभवको हिसाबले खारिएका, भारतसँगको सम्बन्ध राम्ररी बुझेका, भोगेका र दुई देशबिचको सम्बन्धका विभिन्न महत्वपूर्ण आयामसँग गाँसिएका थिए । श्री ५ महेन्द्रले राजदूतद्वय महेन्द्रविक्रम शाह तथा झरेन्द्रनारायण सिंहलाई भारतमा राजदूत पदको अवधिपहिले नै हटाए । यसअघि सिंहलाई परराष्ट्र सचिव पदबाट भारतमा राजदूतका रूपमा पठाई उनले यदुनाथ खनाललाई दोस्रो अवधिका लागि परराष्ट्र सचिव बनाएका थिए । भारतका तर्फबाट श्री ५ महेन्द्रको कार्यकालमा नेपालमा राजदूतको पद सम्हाल्ने व्यक्तिहरूमा भगवान सहाय, हरिश्वर दयाल, श्रीमन नारायण, राजबहादुर तथा लल्लनप्रसाद सिंह थिए । राजनीतिक हिसाबमा चर्चा गर्दा श्री ५ महेन्द्रको कूटनीतिक आदानप्रदानमा जोडिने प्रमुख अधिकारीमा तीन जना भारतीय प्रधानमन्त्री क्रमशः जवाहरलाल नेहरू, लालबहादुर शास्त्री र इन्दिरा गान्धी थिए । यीमध्ये उनको लामो सम्पर्क नेहरूसँगै भयो । नेहरूले कार्यकालभर पूर्णरूपेण विदेशमन्त्री बनाएनन्, आफूले समालेका विदेश मन्त्रालयमा केवल संसदीय सचिव, उपमन्त्री र राज्यमन्त्री मात्र नियुक्त गरे । क्याबिनेट मन्त्री नभएका कारण उनीहरूको भूमिका संसद्मा प्रश्नोत्तरमा भाग लिने र नेहरूलाई सघाउने सहयोगीको भूमिकामा सीमित थियो । यी पदाधिकारीमा सैयद महमद, लक्ष्मी एन मेनन, दिनेश सिंह र बलिराम भगत राज्यमन्त्री पदमा आसीन थिए भने उपमन्त्री पदमा अनिलकुमार चन्दा, लक्ष्मी एन मेनन, दिनेश सिंह र सुरेन्द्रपाल सिंह थिए । पूर्णरूपेण विदेशमन्त्रीको कार्य यस अवधिमा स्वर्ण सिंह (दुई पटक), मोहमद करिमभाइ छाग्ला र दिनेश सिंहले सम्हालेका थिए । दिनेश सिंह अप्रत्यक्ष रूपमा नेपालसँग पारिवारिक हिसाबले पनि जोडिएका थिए । कुनैबेला उनी निकै शक्तिशाली मानिन्थे । सरदार स्वर्ण सिंहले हालसम्मको स्वतन्त्र भारतको इतिहासमा सबभन्दा लामो अवधिसम्म अविछिन्न रूपमा मन्त्री बन्ने सौभाग्य पाए र नेहरूको पालामा मन्त्री बनी उनी इन्दिरा गान्धीको आपत्कालीन अवस्थाको घोषणा अवधिसम्म लगातार केन्द्रीय मन्त्री पदमा बहाल रहेका थिए । विहारमा जन्मी स्वतन्त्रताअघि नै विहारका मन्त्री बन्ने डा. सैयद महमद राज्यमन्त्री हुनुअघि विदेश उपमन्त्री थिए तथा वाङडुङ सम्मेलनमा भाग लिने भारतीय प्रतिनिधिमण्डलका सदस्य थिए । नेपालको १९५०–१९५१ को राजनीतिक परिघटनासँग राम्ररी संलग्न पहिलो उपविदेशमन्त्रीको कार्य डा. बालकृष्ण विश्वनाथ केस्करले सम्हालेका थिए । श्री ५ महेन्द्रका समयमा परराष्ट्रमन्त्री वा परराष्ट्र मामिलाको कार्यभार समाल्ने अन्य व्यक्तिमा चूडाप्रसाद शर्मा ढुङ्गाना, केआई सिंह, पुरेन्द्रविक्रम शाह, डा. तुलसी गिरि, ऋषिकेश शाह, कीर्तिनिधि विष्ट तथा गेहेन्द्रबहादुर राजभण्डारी थिए । यीमध्ये गिरी र विष्ट प्रधानमन्त्री पनि बने भने राजभण्डारी मन्त्रीपरिषद्को अध्यक्षता गर्ने प्रथम मन्त्री थिए । विष्ट पहिलोपटक उपप्रधानमन्त्रीको ओहदासहित परराष्ट्रमन्त्री बनी लामो समय कार्यरत मात्र रहेनन्, उनले नेपालमा धेरै वर्षदेखि रहेको भारतीय सैनिक मिसन तथा यसका उपजका रूपमा नेपाल–चीन सिमानामा तैनाथ भारतीय चेकपोस्ट हटाउने नेपाल नरेशको योजनामा राम्ररी सघाए । यस कार्यमा अहम् भूमिका परराष्ट्र सचिव यदुनाथ खनालको थियो भने भारतीय पक्षसँग समन्वय गर्ने काममा राजदूत भीमबहादुर पाँडे थिए । १९७२ मा राज्यारोहण गर्ने श्री ५ वीरेन्द्रमा औपचारिक शिक्षा, विदेशको ज्ञान तथा परराष्ट्र मामिलाको जानकारी राम्रो थियो । सौम्य र परिष्कृत व्यक्तित्वका धनी उनी नियम, कानुन र मान्यतामा अडिग रहनुपर्ने र सबैसँग समन्वय गर्ने मान्यता राख्दथे । विदेश नीतिको विकास र सुदृढीकरणमा उनले राम्रो भूमिका खेले । सिक्किम विषयमा नेपाल–भारत सम्बन्धमा आएको गतिरोध, भारतीय संस्थापनको नेपालविरुद्ध कडा दृष्टिकोण र यसबाट परेका परिणामको मूल्याङ्कन गर्दागर्दै आएको नेपालको शान्ति क्षेत्रसम्बन्धी प्रस्ताव पनि मूलतः नेपाल–भारत सम्बन्धको अर्को ज्वलन्त विषय सायद अनायास बन्यो । नेपालको भूराजनीतिक अवस्था, शान्तिप्रतिको लगाव तथा विश्वका हिन्द महासागर, दक्षिणपूर्व एसियालगायत विभिन्न स्थानमा शान्ति क्षेत्रको परिकल्पना तथा शान्ति र स्थायित्वलाई संस्थागत गर्ने कदमकै तार्किक परिणतिका रूपमा आएको यो प्रस्ताव वैदेशिक मामिला, रणनीतिक दृष्टिकोण र शान्तिसुरक्षाका हिसाबले एक मूलभूत पाइला थियो तर तत्कालीन समयको उपहाद्वीपको राजनीति र नेपाल–भारतबिचको द्विपक्षीय सम्बन्धको दरारका कारण ११६ राष्ट्रको समर्थन प्राप्त यो प्रस्ताव अघि बढ्न सकेन । श्री ५ वीरेन्द्रको सक्रिय शासन अवधि (१९७२–१९९०) मा परराष्ट्रमन्त्रीका रूपमा कीर्तिनिधि विष्ट, ज्ञानेन्द्रबहादुर कार्की, कृष्णराज अर्याल, केबी शाही, सूर्यबहादुर थापा, पद्मबहादुर खत्री, रणधीर सुब्बा, शैलेन्द्रकुमार उपाध्याय तथा केही दिनका लागि हरिबहादुर बस्नेत र पशुपतिशमशेर थिए । यीमध्ये खत्री र उपाध्यायको योगदान प्रकाशमा आउने गरेको छ । यस अवधिमा भारतका लागि राजदूत बनी सेवा गर्नेमा छोटो समय भीमबहादुर पाँडे थिए भने अन्य व्यक्तिमा कृष्णबम मल्ल, वेदानन्द झा, जगदीशशमशेर तथा विन्देश्वरी शाह थिए । मल्ल, झा र जगदीशशमशेरको कार्यकालमा आपसी सम्बन्धमा व्यापार तथा पारवहन सन्धि, भारतमा लागु सङ्कटकालीन स्थिति, जनता पार्टीको नेतृत्वमा बनेको सरकार तथा चन्द्रशेखरको सक्रियतालगायतका कारणबाट विभिन्न उतारचढाव भए पनि आपसी सम्बन्ध र भ्रमणको नियमित आदानप्रदान जारी थियो ।  राजनीतिक सम्बन्धमा आएको बढ्दो गतिरोध, प्रतिबन्धित नेपाली राजनीतिक दलले बढाएको गतिविधि र यसप्रति भारतको परोक्ष र कतिपय हिसाबले प्रत्यक्ष समर्थनको प्रतिछायाका रूपमा विन्देश्वरी शाहको राजदूत अवधि असहज र तनावपूर्ण मात्र रहेन, छिट्टै पुनस्र्थापित बहुदलीय व्यवस्था अन्तर्गत निर्वाचनमा सफलता प्राप्त गर्ने प्रधानमन्त्री तथा परराष्ट्रमन्त्री गिरिजाप्रसाद कोइरालाले उनलाई अवधि पूरा हुनुपूर्व फिर्ता बोलाए । विन्देश्वरी शाहको राजदूत अवधि अर्को हिसाबमा पनि कूटनीतिक पानीढलो साबित भयो । सन् १९९१ मा उनी फर्केपछि हालसम्म कुनै पनि पेसेवर कूटनीतिज्ञलाई भारतका लागि राजदूत नियुक्त गरिएको छैन । यसको ठिक विपरीत नेपालविज्ञ मानिने विमलप्रसाद सन् १९९५ मा फर्केपछि भारतले केवल व्यावसायिक कूटनीतिज्ञलाई मात्र राजदूत बनाउने गरेको पाइन्छ ।श्री ५ वीरेन्द्रलाई परराष्ट्र सचिवका हैसियतमा सघाउने वरिष्ठ कूटनीतिज्ञमा भरतराज राजभण्डारी, पद्मबहादुर खत्री, उद्धवदेव भट्ट, जगदीशशमशेर, विश्व प्रधान र नरेन्द्रविक्रम शाह थिए ।  नेपाल–भारत सम्बन्धमा व्यक्तिविशेषको भूमिका र यसले पार्ने प्रभावलाई चर्चा गर्दा विद्वत् पृष्ठभूमिका यदुनाथ खनाललाई पुनः सम्झनुपर्ने हुन्छ । परराष्ट्र मन्त्रालयको मन्त्रीस्तरीय सल्लाहकारको जिम्मेवारी पाइसकेका खनाल सुरुमा परराष्ट्रमन्त्री बन्न इच्छुक भएनन् तर पछि अन्य परराष्ट्रमन्त्री अन्तर्गत सल्लाहकार रहन उनलाई श्रेयस्कर लागेन । नेपाल–भारत सम्बन्धका परिप्रेक्ष्यमा यसअघि दुई देशबिच वाणिज्य तथा पारवहन सन्धिवार्तामा निर्णायक भूमिका खेल्ने र दुई पटक परराष्ट्र सचिव र भारतका लागि राजदूत बनिसकेका खनाललाई श्री ५ वीरेन्द्रले अमेरिकाका लागि राजदूत बनाए । विडम्बना, खनालको नियुक्तिमा अमेरिकी पक्षले प्रसन्नता जनाए पनि उनी उनकै शब्दमा वासिङ्टनमा रहे पनि भारतका लागि राजदूतको वा परराष्ट्र सचिवकै विस्तारित रूप पुनः हुन पुगे । सिक्किम प्रकरणबाट तरङ्गिएको नेपाल–भारत सम्बन्धलाई सामान्यीकरण गर्न अमेरिकी पक्षको समर्थन लिन उनी तल्लीन मात्र भएनन्, यस विषयमा नेपालको सानो छिमेकी राष्ट्रका हिसाबले स्वाभाविक चिन्ता प्रक्षेपण गर्न सफल भए । साथै छिट्टै फर्के पनि राज्याभिषेकका अवसरमा श्री ५ वीरेन्द्रले राखेको शान्ति क्षेत्र प्रस्ताव ‘ज्यादै महत्वपूर्ण तर प्रस्ताव पर्याप्त गृहकार्य नगरी हतारमा अगाडि ल्याइएको’ मान्ने खनालले यसको उपादेयता, नेपालको शान्तिप्रतिको अभिन्न लगाव तथा यसलाई अघि बढाउने प्रतिबद्धताबारे अमेरिकी संस्थापन र बौद्धिक जगत् तथा कूटनीति विषयका विज्ञसमक्ष प्रक्षेपण गर्न कुनै कसर बाँकी राखेनन् । श्री ५ वीरेन्द्रको सक्रिय शासनकालको कूटनीतिका हिसाबले खनालको अन्तिम जिम्मेवारी चीनका लागि राजदूत पदसँग जोडिएको थियो । चीनको आधुनीकरण गर्ने वरिष्ठ नेता देङ स्याओपिङको नेतृत्वमा अध्यक्ष माओ सेतुङ तथा प्रधानमन्त्री चाउ एनलाई पछि दोस्रो पुस्तामा सरेको चीनको नेतृत्वसँगको सम्बन्ध, भारत–चीन सम्बन्ध र यसबाट नेपाल–चीन सम्बन्ध तथा नेपाल–भारत सम्बन्धमा आउने प्रभाव र बाछिट्टाबारे उनको सटिक आकलन सिंहदरबार र राजदरबार दुवैका लागि विशेष चासो, अध्ययन, अनुगमनको विषय हुने गर्दथ्यो ।व्यक्तिविशेषको भूमिकाका हिसाबले एउटा मननीय विषय के छ भने परराष्ट्रमन्त्री, राजदूत र परराष्ट्र सल्लाहकारको नियुक्ति गर्दा अपनाइने सतर्कता तथा सरोकारवाला व्यक्तिको क्षमता योग्यता र उपयुक्तताले धेरै महत्व राख्ने गर्दछ । यस परिप्रेक्ष्यमा एकाध अपवाद छोडी श्री ५ त्रिभुवन, श्री ५ महेन्द्र र श्री ५ वीरेन्द्रको सक्रिय राज्यकालमा उपलब्ध जनशक्तिमध्ये उत्कृष्ट छानी परराष्ट्रमन्त्रीको जिम्मेवारी दिने गरिएको पाइन्छ । यो मापदण्ड राजदूत नियुक्तिमा पनि धेरथोर र भारतका लागि राजदूत नियुक्ति गर्ने कार्यमा विशेष सावधानीका साथ पालन गरिएको आभास हुन्छ ।  उपरोक्त दृष्टिकोण बहुदलीय संसदीय व्यवस्थाको पुनस्र्थापनापछि बिस्तारै शिथिल हुँदै गएको तथा क्रमशः ह्रास आउने प्रक्रियामा गणतन्त्रात्मक अवधिमा त झन् ओरालो लागेको दृष्टिगोचर हुन्छ । जोसुकै र जुनसुकै परिवेशका व्यक्ति परराष्ट्रमन्त्री र राजदूत बन्ने प्रवृत्ति झागिँदै गएको देखिन्छ । सरकारहरूको निरन्तर अस्थिरता, सर्वदलीय सरकारको विकृति, प्रधानमन्त्री र परराष्ट्रमन्त्री अलग अलग दलका भएका कारण प्रधानमन्त्री कार्यालय र परराष्ट्र मन्त्रालयबिच अघोषित प्रतिस्पर्धा, अनुपयुक्त सल्लाहकारको बिगबिगी तथा परराष्ट्र सचिव र राजदूत अझ भनौँ परराष्ट्र मन्त्रालय र राजदूतावासबिच सम्पर्क र समन्वयबिच तालमेल नभएका कारण समग्र परराष्ट्र सम्बन्ध तथा नेपाल–भारत सम्बन्धमा नकारात्मक प्रभाव परेको छ ।  परराष्ट्रमन्त्री, परराष्ट्र सचिव र भारतका लागि राजदूतको भूमिकालाई अवमूल्यन गर्न हामी स्वयम् सक्रिय रहेको तथ्यमा कुनै शङ्का गर्नुपर्ने ठाउँ देखिन्न । पटक पटक राजदूत बदल्ने, समयअगावै फर्काउने, उच्चस्तरीय भ्रमणका मुखमा राजदूत पद रिक्त भए तुरुन्त पूर्ति गर्ने अन्तर्राष्ट्रिय प्रचलनविपरीत बहालवाला राजदूतलाई खोस्ने, निजी भेट वा वन–टु–वन भेटघाटका नाममा राजदूतलाई उच्चस्तरीय अन्तर्क्रियामा समावेश नगर्ने तथा धेरै जसो उच्चस्तरीय भ्रमणमा राजदूत पद खाली राख्ने प्रवृत्ति विगत तीन साढे तीन दशकमा झाँगिएको छ । पञ्चायतकालीन अवस्थामा राजदरबारका तर्फबाट परराष्ट्र मन्त्रालय हेर्ने ईश्वरीमान श्रेष्ठ, नारायणप्रसाद श्रेष्ठ तथा चिरनशमशेर थापा थिए । संवैधानिक राजतन्त्रको अभ्युदयपछि यस्तो कार्यको रेखदेख नरेन्द्रराज पाण्डेले गर्दथे । बहुदलीय व्यवस्थाको स्थापनामा ऐक्यबद्धता देखाउन अघिल्लो पङ्क्तिमा रहेको भारतले समेत सन् १९९९ को गणतन्त्र दिवसमा श्री ५ वीरेन्द्रलाई प्रमुख अतिथिको सम्मान दियो । नयाँ दिल्लीमा राजनीतिक शरणका सिलसिलामा पुगेका श्री ५ त्रिभुवनलाई दिल्ली सम्झौताका क्रममा उनी भारतीय राजधानीमा रहँदा दोस्रो गणतन्त्र दिवसका अवसरमा १९५१ मा प्रमुख अतिथि बनाएपछि श्री ५ वीरेन्द्रलाई दिएको सम्मान हालसम्म भारतले संवैधानिक राजतन्त्र वा सङ्घीय गणतन्त्रका कुनै अन्य नेतालाई हालसम्म प्रदान गरेको छैन ।संवैधानिक राजतन्त्र अन्तर्गत परराष्ट्रमन्त्री वा विदेश मामिलाको जिम्मेवारी समाल्ने प्रधानमन्त्रीसमेतमा श्री ५ वीरेन्द्रका समयमा कृष्णप्रसाद भट्टराई, गिरिजाप्रसाद कोइराला, माधवकुमार नेपाल, शेरबहादुर देउवा, डा. प्रकाशचन्द्र लोहनी, रवीन्द्रनाथ शर्मा, कमल थापा, डा. रामशरण महत र चक्रप्रसाद बाँस्तोला थिए । श्री ५ ज्ञानेन्द्रको छोटो शासनकालमा यो जिम्मेवारी शेरबहादुर देउवा, नरेन्द्रविक्रम शाह, कमल थापा, डा. भेषबहादुर थापा र रमेशनाथ पाण्डेले समालेका थिए ।  संवैधानिक राजतन्त्रका अवधिमा भारतका लागि नियुक्त राजदूतमा चक्रप्रसाद बाँस्तोला, हर्षनारायण धौभडेल, डा. लोकराज बराल, डा. भेषबहादुर थापा र कर्णध्वज अधिकारी कार्यरत थिए । काठमाडौँमा कार्यरत भारतीय राजदूतमा संवैधानिक राजतन्त्र स्थापनापूर्व महाराजकृष्ण रसगोत्रा, एनबी मेनन, एनपी जैन, हरिश्चन्द्र सरिन, अरविन्द रामचन्द्र देव तथा एसके सिन्हा कार्यरत थिए भने सन् १९९० को राजनीतिक परिवर्तनपछि गणतन्त्रको स्थापना हुनुअघि क्रमशः डा. विमलप्रसाद, केभी राजन, देव मुखर्जी, डा. इन्दुप्रकाश सिंह, श्याम शरण, शिवशङ्कर मुखर्जी र राकेश सुद थिए । श्री ५ वीरेन्द्रको सक्रिय कार्यकाल र संवैधानिक राजतन्त्रको पूरै अवधिमा भारतका विदेशमन्त्री रहने वा सो ओहदा समाल्नेमा यशवन्तराओ चौहान, अटलविहारी वाजपेयी, श्यामानन्द मिश्र, पी शिवशङ्कर, नारायणदत्त तिवारी, विश्वनाथ प्रताप सिंह, इन्द्रकुमार गुजराल, चन्द्रशेखर, विद्याचरण शुक्ला, माधवसिंह सोलाङ्की, दिनेश सिंह, सिकन्दर वख्त, जस्वन्त सिंह, यशवन्त सिन्हा, के नटवर सिंह, मनमोहन सिंह र प्रणव मुखर्जी थिए । गणतन्त्रकालमा हालसम्म परराष्ट्र मन्त्रालयको कार्यभार समाल्ने व्यक्तिमा उपेन्द्र यादव, माधवकुमार नेपाल, सुजाता कोइराला, झलनाथ खनाल, डा. बाबुराम भट्टराई, नारायणकाजी श्रेष्ठ ‘प्रकाश’, ईश्वर पोखरेल, माधवप्रसाद घिमिरे, सुशील कोइराला, महेन्द्रबहादुर पाण्डे, पुष्पकमल दाहाल ‘प्रचण्ड’, डा. प्रकाशशरण महत, कृष्णबहादुर महरा, प्रदीपकुमार ज्ञवाली, रघुवीर महासेठ, डा. नारायण खड्का, विमला राई पौडेल, नारायणप्रसाद साउद तथा डा. आरजु राणा रहनुभएको छ । यस अवधिमा हालसम्म भारतका विदेशमन्त्रीको कार्यभार केवल चार जना एसएम कृष्णा, साल्मन खुर्सिद, सुषमा स्वराज र डा. सुव्रमन्यम जयशङ्करले मात्र सम्हालेका छन् भने नेपालमा पटक पटक उपप्रधानमन्त्रीको दर्जासहित परराष्ट्रमन्त्रीहरूको परिवर्तन लगातार हुने गरेको छ । यस अवधिमा भारतका नेपालमा राजदूतमा जयन्तप्रसाद, रणजित रे, मञ्जीवसिंह पुरी, विनयमोहन क्वात्रा तथा नवीन श्रीवास्तव कार्यरत रहेका छन् । नेपालमा कार्यरत २६ जना भारतीय राजदूतमध्ये यसअघि कनिष्ठ पदमा काठमाडौँमा कार्यरत कूटनीतिज्ञका हैसियतमा महारोजकृष्ण रसगोत्रा, एनबी मेनन, डा. इन्दुप्रकाश सिंह तथा विनयमोहन क्वात्रा थिए । विदेश मन्त्रालयमा धेरै वर्षदेखि चल्तीमा नरहेको र समग्र भारत सरकारका मन्त्रालयमा यस्तो नियुक्ति लगभग हराए पनि विदेश मन्त्रालयमा संसदीय सचिव बनेका व्यक्तिको नाम उल्लेख गर्नु उपयुक्त हुन्छ । सन् १९६८ पूर्व यस्ता पदमा कार्यरत व्यक्तिहरूमा लक्ष्मी एन मेनन, शाह नवाज खाँ, जोगेन्द्रनाथ हजारिका, वलिराम भगत, श्यामानन्दन मिश्र, सादात अलि खाँ, सतीश चन्द्र, डी एरिङ तथा एससी जमिर पर्दछन् । यीमध्ये वलिराम भगत र श्यामानन्दन मिश्र अन्ततः विदेशमन्त्री बन्न पुगे । जमिरपछि नागाल्यान्डका मुख्यमन्त्री बने । मेनन, भगत तथा मिश्र नेपालसँग राम्ररी परिचित थिए । विदेश मामिला सम्बन्धमा तथा समग्र रूपमा सल्लाहकार, प्रमुख सचिव आदि विभिन्न ओहदा समाल्ने व्यक्तिबारे पनि चर्चा गर्नु उपयुक्त होला । दुई देशबिचको सम्बन्ध र परराष्ट्र नीति सञ्चालनमा यी व्यक्तिको पनि प्रभाव रहने गरेको छ । परराष्ट्र मामिलाका सल्लाहकारको नेपालको परिप्रेक्ष्यमा अहम्, निर्णायक र दरिलो भूमिका कूटनीतिका अग्रणी यदुनाथ खनालको रह्यो । उनी पञ्चायत अवधिमा तथा संसदीय व्यवस्थाको स्थापनापछि दुई प्रधानमन्त्री कृष्णप्रसाद भट्टराई र गिरिजाप्रसाद कोइरालाका सल्लाहकार बने । आर्थिक कूटनीतिको सीमित घेरामै किन नहोस् मधुकरशमशेरले केही ठोस योगदान पु¥याए । भारतका तर्फबाट गोपालस्वामी पार्थसारथी, दुर्गाप्रसाद धर, परमेश्वरनारायण हक्सर, भवानी सेनगुप्ता र ब्रजेश मिश्रले यस्तो भूमिका निभाए । यी सबै जना नेपाल मामिलामा परिचित थिए । नियुक्तिलगत्तै राजीनामा गर्न बाध्य भवानी सेनगुप्ताको खासै महत्व हुने कुरा भएन । झट्ट हेर्दा सल्लाहकारको भूमिका औपचारिक सङ्गठन चार्ट वा सम्पर्क सूत्रसँग जोडिएको नदेखिए तापनि नेपाल–भारत सम्बन्धको परिप्रेक्ष्यमा उनीहरूको भूमिका देखिन्थ्यो । साथै काठमाडौंमा रही जिम्मेवारी पूरा गर्न फर्कने, अन्य कार्यमा संलग्न र यदाकदा नेपालसँग वैवाहिक वा अन्य सम्बन्ध हुने व्यक्ति पनि समय समयमा द्विपक्षीय सम्बन्धसँग संलग्न रहन्थे । कतिपय अवस्थामा पत्रकार, व्यापारी तथा अन्य परिवेशका मान्छे पनि यस प्रक्रियामा संलग्न थिए । सन् १९४७ देखि हालसम्म ३५ जना कूटनीतिज्ञले भारतका विदेश सचिवको जिम्मेवारी समाल्ने अवसर पाए । तुलनात्मक हिसाबमा परराष्ट्रमन्त्रीको पद ज्यादै अस्थिर भए पनि नेपालको परराष्ट्र सचिव पदलाई स्थायित्व र निरन्तरताको प्रतिमूर्ति मान्न सकिन्छ । हालसम्म २६ जना अधिकारीले २८ पटक यो पद समालेका छन् । सचिव पदमा स्थिरता र सुनिश्चित देखिए पनि राजनीति बढी हाबी हुने र निरन्तरको राजनीतिक अस्थिरता र छिटो छिटो सरकार परिवर्तन भएका कारण परराष्ट्र सचिवको ओज, प्रतिष्ठा र शक्तिमा आँच आउनुका साथै यो संस्थाको गरिमामा प्रतिकूल प्रभाव परेको छ । दुई देशबिचको सम्बन्धलाई नियमित, व्यवस्थित र सुसञ्चालित बनाउन व्यक्तिविशेषको भूमिका महìवपूर्ण हुने कारण यस परिवेशलाई सहज ढङ्गले इन्कार गर्न सकिन्न । निकट सम्पर्क र बराबर उच्चस्तरीय भ्रमण आदानप्रदान हुने नेपाल र भारतबिच यदाकदा विशेष दूत पठाउने पनि चलन देखिन्छ । यद्यपि यसको कुनै संरचनात्मक वा ठोस रूपमा सङ्गठित प्रक्रिया छैन । नेपालबाट प्रधानमन्त्री पुष्पकमल दाहाल ‘प्रचण्ड’ का विशेष दूतका रूपमा उपप्रधानमन्त्री विमलेन्द्र निधि अगस्त १८–२२, २०१६ अवधिमा भारत पठाइएका थिए भने भारतका तर्फबाट डा. कर्ण सिंह (२००६ को सुरुमा) तथा डा. सुव्रमन्यम जयशङ्कर (तत्कालीन विदेश सचिव र २०१९ देखि विदेशमन्त्री) सेप्टेम्बर २०१५ मा विशेष दूतका रूपमा नेपाल भ्रमणमा आएका हुन् ।",
      "link": "https://gorkhapatraonline.com/news/143902",
      "image": "https://gorkhapatraonline.com/storage/media/253865/conversions/madan-original-thumb.jpg"
    },
    {
      "slug": "143897",
      "title": "इतिहासको ‘क्रिटिकल जङ्क्चर’ २००७ सालको प्रजातन्त्र",
      "timestamp": 1739923200000,
      "source": "gp",
      "content": "इतिहास आफैँ दोहोरिन्छ– पहिलो पटक वियोगका रूपमा र दोस्रो पटक परिहासका रूपमा’ कार्ल माक्र्सको यो टिप्पणीले मन छुन्छ ।",
      "longContent": "इतिहास आफैँ दोहोरिन्छ– पहिलो पटक वियोगका रूपमा र दोस्रो पटक परिहासका रूपमा’ कार्ल माक्र्सको यो टिप्पणीले मन छुन्छ । इतिहास निर्मम हुन्छ र यो जित्नेले लेख्छ भनिन्छ । कुनै पनि देशको इतिहास पढ्नु भनेको सत्यभन्दा इतिहासकारको आग्रह र पूर्वाग्रह बुझ्नु हो किनकि अहिलेसम्म साँच्चै इतिहास लेखिएकै छैन तर एउटा सत्य के हो भने देशको इतिहासमा कैयन् पटक ‘नाजुक घडी (क्रिटिकल जङ्क्चर)’ आउँछ जसले हाम्रा पुरातन सामाजिक, राजनीतिक र आर्थिक संरचना समूल नष्ट गर्ने अवसर दिन्छ– राम्रो वा नराम्रो दुवै गर्न । ‘क्रिटिकल जङ्क्चर’ यस्ता मुख्य घटनाक्रम हुन्, जसले सामाजिक र राजनीतिक सन्तुलनमा उथलपुथलपूर्ण परिवर्तन ल्याउँछ । कवि गोपालप्रसाद रिमालले लेखेका छन, “एक जुगमा एक दिन एकचोटि आउँछ, उलटपुलट, उथलपुथल हेरफेर ल्याउँछ ।” त्यस्तै हो इतिहासको ‘क्रिटिकल जङ्क्चर’ । प्रसिद्ध पुस्तक ‘ह्वाई नेसन्स फेल’ का लेखकद्वय डारौँ एसमग्लु र जेम्स रबिन्सनले भनेका छन्, “क्रिटिकल जङ्क्चर’ दुवैतर्फ धार भएको तरबार हो, जसले राष्ट्रको प्रक्षेपपथमा ठुलो मोड ल्याउँछ । यसले एकातर्फ संयुक्त अधिराज्य (बेलायत) मा जस्तो संरक्षित संरचना भत्काएर समावेशी संस्थाहरू जन्माउँछ वा पूर्वी युरोपमा दोस्रो दासप्रथा फैलिए जस्तै प्रशोषण संस्थाहरू जन्माउँछ ।” अधिकांश नेता इतिहासका पात्र वा खलपात्रमा सीमित हुन्छन् भने महान् व्यक्तिहरू इतिहास नै निर्माण गर्छन् । महात्मा गान्धी, मन्डेला, बिस्मार्क र पृथ्वीनारायण शाह यस्तै इतिहास निर्मातामा पर्छन् ।विश्व इतिहासमा केही ‘क्रिटिकल जङ्क्चर’ को चर्चा गरौँ । युरोपमा चौधौँ शताब्दीमा फैलिएको ‘ब्ल्याक डेथ’ ले त्यहाँको आधा जनसङ्ख्या नै सखाप भएको थियो । यसले युरोपको इतिहासमा यस्तो नाजुक मोड ल्यायो कि त्यहाँको सामन्ती प्रथालाई नै धक्का दियो । श्रमिकको कमीले गर्दा ज्यालादर बढ्न थाल्यो र दासको सट्टा अब ज्यालादारी मजदुरले काम गर्न थाले । बेलायतमा गौरवपूर्ण क्रान्तिपछिको खुला वातावरणले साना कपडा उद्योगको विकास हुन गयो । अझ जेम्स वाटको ‘स्टिम इन्जिन’ को आविष्कारपछि यी उद्योगमा यान्त्रिकीकरण सुरु भई अकल्पनीय उत्पादनमा बढोत्तरी हुन थाल्यो । यसलाई व्यवस्थापन गर्न प्रभावकारी राजस्व प्रशासनको विकास बेलायतले गर्न सक्यो । पूरै बेलायतमा औद्योगिक क्रान्ति सुरु हुन सक्यो । बेलायतले इतिहासले सिर्जना गरिदिएको ‘क्रिटिकल जङ्क्चर’ को फाइदा लिँदै औद्योगिक राष्ट्रका रूपमा स्थापित गर्न सक्यो । ठिक त्यसैताका युरोपका अन्य देश सामन्ती संस्थाहरू अरू बलियो बनाउँदै थिए । जुनबेला बेलायतले आधुनिक र कुशल कर प्रशासनको विकास गर्दै थियो, स्पेनिस साम्राज्य कार्यालय बिक्री, राजस्व ठेक्का र न्याय सम्पादनको कामसमेत बिक्री गर्दै थियो । त्यसैले त यी देश बेलायतभन्दा धेरै पछि परे । अमेरिकी देशहरू पनि गलत नीतिका कारण कमजोर हुन पुगे । पाँच सय वर्षअघि पेरुको ‘इन्का एम्पायर’ उत्तर अमेरिकी देशहरूभन्दा विकसित र सम्पन्न थियो । स्पेनिस साम्राज्यको गलत नीतिले पछाडि पर्न गयो । अर्जेन्टिना उन्नाइसौँ शताब्दीसम्म सम्पन्न देश थियो, बेलायतभन्दा पनि धनी तर लोकतन्त्र र समावेशीकरण असफल हुँदा पछि पर्न गयो । सन् १९१८ मा फैलिएको ‘स्पानिस फ्लु’ ले पाँचदेखि १० करोड मानिसको ज्यान गएको थियो भनिन्छ । युरोपमा यसैका कारण कृषि, उद्योग, निर्माण आदि क्षेत्रमा यान्त्रिक स्वचालनको प्रयोग व्यापक हुन गयो । नेपालको इतिहासको चर्चा गर्दा कुन अवधिसम्मको चर्चा गर्ने हो अन्योल हुन्छ । इस्वीको चौथो शताब्दीदेखि नेपालको वैधानिक इतिहास हेर्दा यो स्थानीय निबन्धभन्दा बढी भारतीय इतिहासको प्रस्तावना जस्तो देखिन्छ भनेर सिल्भाँ लेभीले लेखेका छन् । यसो भन्नुको अर्थ हाम्रो इतिहास लेखनको जग हाल्ने कर्कपैट्रिक, हज्सन जस्ता ब्रिटिस इन्डियाका व्यक्तिहरू हुनु हो । नेपाल एकीकरणपश्चात्को अहिलेको नेपालको चर्चा गर्न व्यावहारिक हुन्छ । यसका लागि पृथ्वीनारायण शाहले नेपाल एकीकरण गरेको वर्षलाई प्रस्थान विन्दु मानेर हेर्नुपर्ने हुन्छ । साना साना भुरे टाकुरे राजा र आश्रित राज्य जितेर नेपाल राज्य स्थापना गरेर उनले यस राज्यको रूप दिए । उनको एक मात्र उद्देश्य विशाल नेपाल निर्माण गर्नु रहेकाले राज्यलाई आधुनिकतातिर डो¥याउने समय नै पाएनन् । विजित राज्यमा गोरखा राज्यका कानुन लागु गर्नु, गोरखाका मूल्यहरू सबै नेपाली भूमिमा विस्तार गर्न भने उनी सफल भए । साहसी र चामत्कारिक व्यक्तित्वका जङ्गबहादुर राणाले एकतन्त्रीय जहानियाँ शासनको स्थापना भएको विसं १९०३ इतिहासको अर्को ‘क्रिटिकल जङ्क्चर’ थियो । जापानको मेजी सम्राटलाई नाम मात्रको राज्यप्रमुख बनाएर टोकुगावा परिवारले ‘सोगुनेट शासन’ चलाए जस्तै जङ्गबहादुरले दरबारका दुई रानी र कमजोर राजाबाट आफ्नो बाहुबलले शासन लिए र राजालाई ‘खोपाको देउता’ बनाउन सफल भए । त्यसबेलाका जङ्गबहादुरले नेपाली समाजलाई रूपान्तरण गरेर राम्रो नेपाली समाज निर्माण गर्ने सामथ्र्य राख्दथे तर उनले आफ्नो जहानियाँ शासन र शक्ति अझ आफूमा केन्द्रित गर्नेतर्फ लागे ।त्यस बेलासम्म प्रधानमन्त्रीसम्म ‘पजनी’ मा पर्दथे, भीमसेन थापासमेत पजनीमा एक पटक खोसिएका थिए । जङ्गबहादुरले ‘सन्तान दरसन्तानसम्म षोसमोस नगर्ने’ लालमोहर प्राप्त गरे र सन् १८५७ मा पजनी गर्ने अधिकार नै पाए । राज्यको ढुकुटीमा उटपट्याङ काम गर्ने र धेरै पत्नी राख्नेमा नाम कमाएका थिए । यति हुँदा पनि राष्ट्रियता जोगाउन अङ्ग्रेजसँग खातिर गरेर पनि केही काम गरे भने पुरातन समाज अनुकूलका कानुन निर्माण गर्न सके । उनका उत्तराधिकारीमा चन्द्रशमशेरले सतीप्रथाको अन्त्य र दासप्रथा उन्मूलन गर्न समर्थ भएका थिए । त्यसबेला अमलेख गरिएका दासलाई बसाइएको ठाउँको नाम ‘अमलेखगन्ज’ को नाममा प्रख्यात छ । पद्मशमशेरले स्कुलहरू खोलेर ‘स्कुलका पिता’ कहलिए । यी केही कामबाहेक नेपाली समाजको राणाकालमा रूपान्तरण हुन सकेन । सार्वजनिक कार्यालय ‘फ्युज्ड मोडेल’ को च्याम्बर थिए, आधुनिक ‘अफिस’ का रूपमा थिएनन् । राज्यका सबै अवयव राणाका संरक्षित निकाय थिए र राणा शासकप्रति उत्तरदायी थिए । उनीहरूको कुनै सार्वजनिक उत्तरदायित्व थिएन । कर्मचारी चाकडीको आधारमा छानिन्थे र पजनीको नाममा खोसुवा वा थमौती हुन्थे । एकतन्त्रीय जहानियाँ शासनको विरोधमा नेपाली जनताले लामो र बलिदानी सङ्घर्षदेखि सशस्त्र क्रान्ति गरेपश्चात् एकतन्त्रीय राणा शासनले घुँडा टेक्न पुग्यो र नेपालमा प्रजातन्त्रको सुन्दर बिहानी सुरु भयो । विसं २००७ यो परिवर्तन नेपालको इतिहासको सबैभन्दा महत्वपूर्ण मोड थियो । यसले बन्द समाजलाई खुला समाजतर्फ, तानाशाहीबाट प्रजातन्त्रतर्फ, सामन्ती संस्कारबाट स्वतन्त्रतातिर, पुरातन रुढीबाट आधुनिकतातर्फ नेपालले फड्को मार्ने ‘क्रिटिकल जङ्क्चर’ उपलब्ध गराएको थियो । यसबेला भने तत्कालीन समाजले महसुस गर्ने गरी ठुलो परिवर्तन पनि हुन गयो । राणाकालीन कार्यालय आधुनिक कार्यालयका रूपमा रूपान्तरण गरिए ।राणा–कांग्रेसको संयुक्त सरकारका गृहमन्त्रीले साबिकदेखि चलिआएका सामन्ती संस्कारका रूपमा रहेका जागिरदारले शासकलाई बुझाउनुपर्ने दर्शनभेट, सलामी, टीकाभेट, फत्तेमुबारक जस्ता प्रथाको अन्त्य गरे । यसबाहेक इन्द्रजात्राको दिन निजामती कर्मचारी र जङ्गी अफिसर सामेल गराउन नपर्ने व्यवस्था र जुवा खेल्ने परम्पराको अन्त्य गरेका थिए । त्यसबेलाका यी कदम साँच्चै क्रान्तिकारी थिए भन्न सकिन्छ । यसपछि नेपाल गजेट प्रकाशन र बजेटको सार्वजनिकीकरणले पारदर्शिता र सार्वजनिक उत्तरदायित्वको जग बसाल्न सुरु गरियो । प्रजातन्त्र अनुकूलका संस्थाहरू पब्लिक सर्भिस कमिसन खडा गरियो । लामो अवधिसम्म बन्द र सामन्ती समाज रहेको देशमा यी परिवर्तन एक वर्षभित्रै हुनु सानो उपलब्धि थिएन भन्न सकिन्छ ।धेरै आशा गरिएको प्रजातन्त्रको त्यो युग विस्तारै निराशामा बदलिन थाल्यो । आठ वर्षमा सात पटक सरकार नै परिवर्तन गरियो । प्रजातन्त्रका आधारभूत मान्यता लत्याएर आफ्नै स्वार्थमा लिप्त हुने संस्कार हाबी भयो । राजा आफँै शक्तिशाली हुने सोचमा लाग्नाले प्रजातन्त्रका संस्थाहरू कमजोर बनाउन थालियो ।लोक सेवा आयोग थियो तर आफू अनुकूलका कर्मचारी उसको परामर्शबेगर भर्ना गरिन्थ्यो । पजनी प्रथा हट्न सकेन बारम्बार कर्मचारी हटाउन र नयाँ भर्ना गर्न प्रयोग गरिन्थ्यो । त्यसबेलाका भुक्तभोगी पूर्वसचिव भुवनमान सिंहले लोक सेवा आयोग स्वर्ण जयन्ती स्मारिकामा लेखेका छन्, “ग्याजेटेड पद भए क्याबिनेटबाट र अरू भए सेक्रेटरी वा डाइरेक्टरले भर्ना गर्ने अधिकार पाए । पब्लिक सर्भिस कमिसनमा डाक्टर, इन्जिनियर जस्ता प्राविधिक पद र प्रशासनतर्फका दोस्रो दर्जाका कारिन्दा (बहिदार सरह) मात्र पठाउने गरे । कमिसनमा पठाउनुपर्ने कानुनी व्यवस्था भए पनि पछि पुनर्गठनमा ठहरेबमोजिम हुने गरी धमाधम भर्ना गर्न थाले ।”बडाहाकिम पदलाई राजनीतिक पद बनाई जथाभाबी खोसुवा र भर्ना गरियो । ‘नेपाल सरकार’ को सट्टा ‘श्री ५ को सरकार’ लेख्ने र श्री ५ का परिवारलाई ‘वहाँ’ नभनी ‘मौसुफ’ भन्ने शब्द प्रयोग गर्ने, नेपाली दूतावासलाई ‘शाही नेपाली दूतावास’ लेख्ने निर्णय राजा प्रत्यक्ष शासनमा संलग्न रहेका ‘परामर्शदाता सरकार’ को पालामा गरिए । २०१५ सालपछिको जननिर्वाचित सरकारले भने केही देखिने परिवर्तन गर्न खोज्यो । जनतालाई ३.३० बजेपछि केन्द्रीय सचिवालयमा प्रवेश दिने, जगेडामा राख्ने प्रथा बन्द गर्ने, बडाहाकिम पदलाई पुनः निजामती पद कायम गर्ने, सबै स्कुलमा दलितलाई भर्ना गर्न छुट गरेको र उनीहरूका लागि निःशुल्क खाजाको व्यवस्था गरेको थियो । साथै फूलपातीको दिन प्रधानमन्त्री र मन्त्रीहरूको उपस्थिति अनिवार्य नगरेको, राज्य रजौटा खारेज जस्ता समाजमा आमूल परिवर्तन देखिने ऐतिहासिक काम गरेको थियो । यस सरकारप्रति पनि प्रशासनिक पुनर्गठनमा लोक सेवा आयोगको परामर्श नलिएको भनी आलोचना भएपछि प्रधानमन्त्री र आयोगका अध्यक्षबिच समझदारी भई लोक सेवामा योग्यता परीक्षणका लागि पठाइएको थियो । २०१७ सालको परिवर्तन नेपालको इतिहासको अर्को ‘क्रिटिकल जङ्क्चर’ थियो ।राजावादीले जति यसको औचित्य सिद्ध गर्न खोजे पनि जननिर्वाचित सरकार मात्र होइन संसद् र राजनीतिक दलसमेत प्रतिबन्धित गर्ने यो दिन तत्कालीनराजा महेन्द्रको शासन गर्ने महìवाकाङ्क्षाले गरिएको ‘कु’ नै थियो । दलहरूले बिगारे भनेर राजा आफैँ सक्रिय हुने निर्दलीय पञ्चायती व्यवस्थाले समाजको रूपान्तरणमा उल्लेख्य केही गर्न सकेन । संवैधानिक संस्थाहरू पङ्गु बन्दै गए । राजाको इच्छाविपरीत काम गर्ने वातावरण यिनीहरूलाई थिएन । पहिलो प्रहार कर्मचारीतन्त्रमाथि गरियो । लोक सेवा आयोगलाई तीन महिना निलम्बन गरेर पुराना कर्मचारीलाई खोसुवा र आफ्ना अनुकूलका सचिवदेखि विभिन्न पदमा भर्ना गरियो । राजनीतिक नियुक्तिका नाममा आफ्ना अनुचरलाई निजामती सेवामा भित्र्याइयो ।विकासका कर्मचारीका नाममा बिनायोग्यता परीक्षण कर्मचारी भर्ना गरियो र पछि यी दुवैथरीलाई ‘विकासबाट साधारणमा ल्याउने’ भनी लोक सेवा आयोगबाट अन्तर्वार्ता मात्र लिएर स्थायी गरियो । सेना र प्रहरीबाट निजामती पदका उच्च पदमा ल्याइयो । यसलाई प्रशासनको भाषामा बर्कोभित्रबाट छिराउने (ब्ल्याङ्ककेटिङइन)’ भनिन्छ । कर्मचारीमाथि ‘पर्चा’ र निवृत्तिभरण पाउने अवधि पुगेपछि सरकारले अवकाश दिने प्रावधान गरी तरबार झुन्ड्याइयो । स्थायी नियुक्ति हुन प्रहरी प्रतिवेदन अनुवार्य गरी कर्मचारीलाई पञ्चायतको पिछलग्गु बनाइयो ।महेन्द्रका पालामा राम्रो काम भनेको मुलुकी ऐन जारी गरेर सामाजिक छुवाछुतको अन्त्य गर्नुलाई लिन सकिन्छ । नेपालको राष्ट्रिय स्वाभिमान जोगाउन केही उल्लेख्य काम भए पनि पञ्चायत जोगाउन नेपालको कालापानी क्षेत्रमा भारतीय अतिक्रमणलाई मान्यता दिने सन् १९६५ को गोप्य सन्धि गर्नु उनको ठुलो कलङ्क थियो । यस सम्बन्धमा अरविन्द रिमाल आफ्नो पुस्तक ‘१९९७ देखि २०१७: एक अवलोकन’ मा लेख्छन्, “राजा महेन्द्रले भारतसँगको सम्बन्ध सुधार्ने अनेक पाइला सारे । जसमा सन् १९६५ मा सुदूरपश्चिमी भूभाग महाकाली क्षेत्रसँग सम्बन्धित भएको गोप्य फौजी सन्धि पनि सामेल थियो ।” राजनीति त त्यसै पनि राजा निर्देशित थियो, पञ्चहरूको खास हैसियत नै थिएन । त्यसमाथि पनि सिंहदरबारलाई नियन्त्रण गर्न दरबारभित्र ‘जाँचबुझ केन्द्र’ नामको सुपर कार्यालय खोली युवराजलाई यसको प्रमुख बनाइएको थियो । यसलाई सबै सरकारी अङ्गमाथि निगरानी राख्ने ‘अम्बुड्सम्यान’ को जस्तो अधिकार थियो । महेन्द्रपछि राजा बनेका युवा वीरेन्द्रबाट नेपाली राजनीति बढी उदार हुने आशा गरिएकोमा झन् अनुदार व्यवहार हुन गयो । गाउँफर्क राष्ट्रिय अभियानलाई राजनीतिक परिचालनको निकाय बनाउनु, पञ्चायत नीति तथा जाँचबुझ समिति जस्तो निर्देशित राजनीति सञ्चालन गर्ने निकाय खडा गर्नु उनका प्रतिगामी कदम थिए । २०३६ सालको विद्यार्थी आन्दोलनले पञ्चायती व्यवस्था केही उदार बनाइए पनि यो राजाकै सर्वोच्चमा चल्ने व्यवस्थाकै रूपमा कायम रह्यो । वीरेन्द्रले गरेको राम्रो काम भनेको प्रादेशिक विकासको परिकल्पना अनुरूप विकास क्षेत्रको गठन र पञ्चायतको उत्तरार्धमा सुरु गरिएको ‘सेवा केन्द्र’ को अवधारणा थियो । विसं २०४७ को जनआन्दोलनको आँधीबेरीले यो निर्देशित पञ्चायती व्यवस्था अन्त्य भई बहुदलीय व्यवस्थाको पुनस्र्थापना हुन गयो । पञ्चायती निरङ्कुशताबाट आजित नेपालीले २०४६ को जनक्रान्तिको ज्वारभाटा सिर्जना गरेर बहुदलीय व्यवस्थाको स्थापना गरे । यो  आफैँमा जनताको आमूल परिवर्तनको चाहना थियो । प्रसिद्ध अमेरिकी लेखक हन्टिङ्टनले भनेका थिए, “सुरुमा उर्लंदो आकाङ्क्षाको क्रान्ति हुन्छ, त्यसपछि बढ्दो निराशाको क्रान्ति हुन्छ ।” नेपालीको आकाङ्क्षा पूरा गरेर नेपाललाई एक सम्पन्न राष्ट्र बनाउन इतिहासले महत्वपूर्ण नाजुक मोड दिएको थियो क्रान्तिकारी नेताहरूलाई तर व्यवहार निराशाजनक हुँदै गयो । कर्मचारीमा दलैपिच्छे युनियन खडा गर्न दिएर खुला राजनीतिकरण हुन थाल्यो । परिवर्तन ल्याउने दलबिचको शत्रुवत् व्यवहारले राजनीतिक अस्थिरता सुरु भयो र सौताको रिसले... के गर्ने भने जस्तै पञ्चहरूसँग साँठगाँठ गर्ने होडबाजी नै चल्यो । यसबाट जनआन्दोलनका आदर्शलाई तिलाञ्जली दिइयो । खुला समाज, नागरिक स्वतन्त्रताजस्ता लोकतन्त्रका मूल्यको उपयोग गर्न पाए पनि भ्रष्टाचार झाँगिँदै जानु, दलहरूको तानाशाही बढ्नु, राजनीति आदर्शबाट नभई बिचौलिया र व्यापारीबाट सञ्चालित हुन थाल्नुले जनतामा निराशा बढ्दै गयो । त्यसबेलाको राम्रो काम भनेको आर्थिक उदारवादलाई लिन सकिन्छ । जसका कारण निजी क्षेत्रले केही क्षेत्रमा राम्रो योगदान गर्न सकेको छ । जनतामा निराशाको मौन क्रान्ति भुसको आगो जस्तै सल्किँदै थियो भने त्यसैबेला संवैधानिक राजतन्त्रमा इमानदार देखिएका राजा वीरेन्द्रको वंश नाशबाट अर्को सङ्कट सिर्जना भयो । त्यसपछि राजा बनेका ज्ञानेन्द्रमा पिता महेन्द्रकै जस्तै महत्वाकाङ्क्षा देखियो । समय अन्तराल नबुझी उनले यस्ता अप्रिय कदम लिए जुन महेन्द्रले २०१७ मा लिएका थिए । आफैँ सरकार प्रमुख हुनु, राजनीतिक दललाई बाइपास गरेर आफ्नै आसेपासेबाट शासन सञ्चालन गर्न खोज्नु, संवैधानिक अङ्गलाई उपेक्षा हुने गरी शाही आयोग गठन गरेर आफ्ना विरोधीलाई जेल हाल्नु, युवाको भावनामा ठेस पुग्ने गरी सामाजिक सञ्जाल बन्द गर्नु जस्ता काम सुरु गर्नुले छोटो समयमै उनीविरुद्ध जनआन्दोलनको वातावरण बन्दै गयो । जङ्गलमा रहेका गणतन्त्रवादी र रुष्ट बन्दै गएका राजनीतिक दलको दुई भँगालो मिल्न गई दोस्रो जनआन्दोलनको बाढीले ज्ञानेन्द्रको सत्तासमेत बगाइदियो । केहीले विदेशी चलखेललाई यसको कारण भने पनि बिस वर्षअघिको राजाका कामकारबाहीको विश्लेषण किन नगरेको ? नागरिक प्रशासनमाथि सेनाको बलमिच्याइँ, जनताको सहभागिता नै नभएको स्थानीय निर्वाचन, क्षेत्रीय र अञ्चल प्रशासकको अत्याचार र निरीक्षण टोलीको उत्ताउलो व्यवहार राजतन्त्रप्रति जनविश्वास गुम्ने आधार थिए । नेताहरू गैरउत्तरदायी हुनु र राजाको निरङ्कुश सोचले गर्दा नेपाली समाजलाई उन्नत बनाउन इतिहासले दिएको सुनौलो अवसर व्यर्थ भयो ।दोस्रो जनआन्दोलन नयाँ नेपालका लागि गरिएको थियो । यस्तो नयाँ नेपाल जहाँ सामाजिक न्यायपूर्ण समाज होस्, समावेशी लोकतन्त्र कायम होस्, एकताको आधार विविधता बनोस्, सबै प्रकारका भेदभावमुक्त समतामा आधारित र एक समृद्ध समाज होस् । यसका लागि सङ्घीयता, समावेशिता, धर्मनिरपेक्षता र गणतन्त्र जस्ता चार खम्बालाई संविधानको मूल आधारका रूपमा लिइयो । यी व्यवस्था साँच्चै आदर्श मान्न सकिने छन् । अब्राहम लिङ्कनले आफ्नो भाषणमा गणतन्त्रबारे बोलेका थिए, “यो राष्ट्रपतिको कुर्सी न सिंहको परिवारको न त चिलको जातिको हक लाग्दछ ।”समावेशिताका आधारमा राज्यका हरेक निकायमा सबै वर्गको प्रतिनिधित्व गराउने यो संविधान विश्वकै राम्रो संविधानमध्ये आउँछ तर राजनीतिक प्रणालीबाट प्राप्त हुनुपर्ने परिवर्तनको लाभ जनताले नपाएपछि संविधानका चिसा अक्षरको के अर्थ हुन्छ । लोकतन्त्र ल्याउनभन्दा यसलाई सञ्चालन गर्न कठिन हुन्छ । अहिले नेपालमा यस्तै स्थिति देखिँदै छ । राजनीतिक परिवर्तन भएको १७ वर्ष र संविधान जारी भएको पनि आठ वर्ष नाघिसक्दा पनि जनताको अवस्थामा सोचे जस्तो सुधार हुन सकेको छैन । भ्रष्टाचारलाई नियन्त्रण गर्न सकिएको छैन । आफन्तहरू भरेर योग्यतातन्त्रलाई कमजोर बनाइँदै छ । लोकतान्त्रिक व्यवस्थाका गहना मानिने संवैधानिक अङ्ग र निकायमा बढी नै राजनीतिकरण हुन गई कमजोर हुन थालेका छन् । कर्मचारीतन्त्र राजनीतिकरणले ध्वस्त भएको छ । यी सबैले शुभसङ्केत गरिरहेका छैनन् । व्यवस्था माध्यम मात्र हो र जनताको कल्याण नै साध्य हो । त्यसैले जनतामा बढ्दै गएको निराशालाई समयमै निवारण गर्नु पर्छ अन्यथा यसले दुर्घटना निम्त्याउन सक्छ ।  विश्व इतिहास हेर्दा पनि यस्तै दुर्घटना भएको देखिन्छ फ्रेन्च क्रान्तिपछि आफूलाई क्रान्तिकारी भन्ने जेकोबिन नेताहरूको आतङ्कको शासनले गर्दा उनीहरूको दुःखद अन्त्य भएको थियो । अफ्रिकी देशहरू नाइजेरिया र सुडानमा सन् १९८० को दशकमा परिवर्तनलाई उल्ट्याइएको थियो । लोकतन्त्र अवलम्बन गरेको छोटो अवधिमै स्पेन, पोर्चुगल, अर्जेन्टिना, ब्राजिल, पेरु, टर्की, पाकिस्तान जस्ता देशमा जनअसन्तोष बढेको सुनिएकै हो । परिवर्तनका लागि ठुलो त्याग गर्न सक्ने नेताहरू सत्तामा पुग्नासाथ शानवान् र विलासी जीवनको लोभमा फस्नु दुर्भाग्य नै हो । जनआन्दोलनको शक्तिमा आएको परिवर्तनपछि यी नेताले नेपाली समाजमा क्रान्तिकारी रूपान्तरण गर्न अवसर दिएको थियो । त्यसबेला साहसी नेता सत्तामा पुगेको भए उसले लिने आमूल परिवर्तनका कदमको सामान्य विरोध गर्ने हिम्मत पनि कसैले गर्न सक्दैनथ्यो । आन्दोलनको ज्वरो नघटेको नेपालीको मनस्थितिमा प्रतिगामीको स्वर त्यसै विलीन भएको स्थिति थियो । अब त फलाम सेलाइसकेको अवस्था छ । इतिहासले बिरलै उपलब्ध गराउने ‘नाजुक क्षण (क्रिटिकल जङ्क्चर)’ गुमेको छ । नेताहरूले अझ पनि बुद्धि पु¥याएर सच्चिनु पर्दछ र जनताको आकाङ्क्षा पूरा गर्न लाग्नु पर्दछ । नत्र यो देशको स्वतन्त्र अस्तित्व र नागरिकले पाएको स्वतन्त्रताले ‘सुसाइड’ गर्ने अवस्था आउन सक्छ ।",
      "link": "https://gorkhapatraonline.com/news/143897",
      "image": "https://gorkhapatraonline.com/storage/media/253720/conversions/121-original-thumb.jpg"
    },
    {
      "slug": "143892",
      "title": "लोकतन्त्र सुशासन र समुन्नति",
      "timestamp": 1739923200000,
      "source": "gp",
      "content": "हिजोआज अमेरिकी राजनीतिक एवं बौद्धिक वृत्तमा ‘ओलिगार्की’ शब्द निकै चर्चामा छ ।",
      "longContent": "हिजोआज अमेरिकी राजनीतिक एवं बौद्धिक वृत्तमा ‘ओलिगार्की’ शब्द निकै चर्चामा छ । आफ्नो सुन्दर प्राकृतिक एवं पर्वतीय दृश्यावलीका कारण हरित राज्यका रूपमा चिनिने अमेरिकी राज्य भर्मोन्टका प्रगतिशील एवं लोकतान्त्रिक समाजवादी छविका डेमोक्रयाट सिनेटर बर्नी स्यान्डर्सले ट्रम्प नेतृत्वको अहिलेको अमेरिकी सरकारलाई यसै नामबाट आलोचना गरेको ग¥यै छन् । आखिर के हो यो ‘ओलिगार्की’ र डेमोक्रेसी वा लोकतन्त्रलाई यसले कसरी प्रभावित गर्छ ? यो लेखको चर्चा यसैबाट गरौँ ।‘ओलिगार्की’ ग्रिक शब्द हो । यसको शाब्दिक अर्थ ‘केही सीमित व्यक्तिद्वारा गरिने शासन’ हो । जब केही व्यक्ति आफ्नो सम्पत्ति, वैभव, कुलीनता, शिक्षा वा जातीय प्रभुताका कारण शक्तिमान् ठहरिन्छन् र समाज अनि सरकारमा तिनकै हैकम वा हालीमुहाली चल्न थाल्छ; त्यसलाई नै ‘ओलिगार्की’ भन्ने गरिन्छ । राजनीतिशास्त्रको नेपाली शब्दकोषमा यसलाई ‘धनिकवर्गतन्त्र’ पनि भन्ने गरिएको पाइन्छ । कसै कसैले यो अभिजाततन्त्र वा कुलीनतन्त्र अर्थात् ‘एरिस्टोक्रेसी’ को विकृत रूप हो पनि भनेका छन् । म चाहिँ यसलाई ‘नवधनिकतन्त्र’ भन्न मन पराउँछु किनभने यसमा सम्पत्तिको बलबाट प्राप्त सत्ता र सत्ताद्वारा सिर्जित शक्तिको हैकम चल्छ । यी नवधनिकहरू अधिकांश शिक्षित र कुलीन वा अभिजात हुन्छन् तर हैकमको मूलमा चाहिँ सम्पत्ति र सत्ताजन्य श्रेष्ठता अनि त्यसको अहङ्कार लुकेको हुन्छ । प्राचीन युगमा ‘ओलिगार्की’ मूलतः अनिर्वाचित ठालुहरूको शासन मानिन्थ्यो । यो सामन्तीतन्त्रको अर्को रूप थियो । अहिले भने यसको रूप परिवर्तन भएको छ । आधुनिक ‘ओलिगार्की’ को आवरणमा लोकतन्त्र छ किनभने अहिलेका ‘ओलिगार्क’ हरू निर्वाचनबाटै आएका छन्; त्यसमा पनि कोही कोही त अत्यधिक मत पाएर । यसरी आधुनिक ‘ओलिगार्की’ लाई ‘आवधिक निर्वाचन’, जुन लोकतन्त्रको एउटा प्रमुख आधारस्तम्भ वा पिल्लर हो, को वैधता प्राप्त छ । त्यसैले निर्वाचनबाट आएर पनि सरकार जब ‘ओलिगार्की’ को पथमा हिँड्न थाल्छ, तब त्यो ‘निर्वाचित तानाशाही वा अधिनायकत्व’ मा रूपान्तरित हुन पुग्छ । त्यसपछि यसको चरित्र बहुमतको आडमा अल्पसङ्ख्यकमाथि शासन गर्ने स्वरूपमा बदलिन्छ । अनि त्यो शासन थिचोमिचो, दमन र पेलानमा परिणत हुन्छ । अहिले विश्वव्यापी तवरमै यो प्रवृत्ति देखा परेको छ । चुनावको कुरा गर्दा चर्चित लेखक युभाल नोह हारारिले आफ्नो बेस्टसेलर पुस्तक ‘नेक्सस’ मा बडो रोचक प्रसङ्ग उठाउनुभएको छ । उहाँ भन्नुहुन्छ, “चुनावले मात्र लोकतन्त्रलाई सुनिश्चित गर्दैन, यद्यपि यो लोकतन्त्रको केन्द्रीय उपकरण पक्कै हो । लोकतन्त्र हुनका लागि त ‘बलियो स्वनियन्त्रण र स्वशुद्धीकरण संयन्त्रसहितको विकेन्द्रित सूचना सञ्जाल’ आवश्यक पर्छ । यस्तो ‘सेल्फ–करेक्टिङ मेकानिज्म’ र ‘डिस्ट्रिब्युटेड इन्फर्मेसन नेटवर्क’ बिनाको लोकतन्त्र बहुमतको तानाशाहीमा परिणत हुन जान्छ” (पृ. १२१.२२) । त्यो स्वनियन्त्रण र शुद्धीकरण संयन्त्र भनेको स्वतन्त्र र जवाफदेही मिडिया, स्वतन्त्र न्यायपालिका, सुरक्षित मानव अधिकार एवं नागरिक अधिकार र स्वतन्त्र, निष्पक्ष एवं निर्भीक नागरिक समाजको समष्टिगत स्वरूप हो । अहिलेको विश्वका ‘लौहशासक’ हरू रुसी राष्ट्रपति भ्लादिमिर पुटिन, हङ्गेरीका प्रधानमन्त्री भिक्टर ओर्बेन, टर्कीका राष्ट्रपति रिसेप तायिप आर्डोबान, इजरायली प्रधानमन्त्री बेन्जामिन नेतान्याहु, अर्जेन्टिनाका राष्ट्रपति हाभिए मिले र पछिल्लो चरणमा अमेरिकी राष्ट्रपति डोनाल्ड ट्रम्प; यी सबै चुनाव जितेर आएका नेता हुन् तर ‘बहुमतीय निरङ्कुशता’ को न्यूनाधिक आरोपमा मुछिएका छन् । यद्यपि यी सबैमाथिको आरोपको स्तर एउटै छैन । यीमध्येका केहीले भने लोकतन्त्रलाई सत्तामा पुग्ने सोपानका रूपमा मात्र ग्रहण गरेको अभिव्यक्ति दिएर थप आलोचना खेपेका छन् । आर्डोबानले एक चोटि भन्नुभएको थियो, “लोकतन्त्र भनेको (सत्ताको) गन्तव्यमा पु¥याउने ट्राम (सवारी साधन) जस्तै हो । त्यहाँ पुगेपछि यसको प्रयोजन पूरा हुन्छ” (हारारि, नेक्सस, पृ. १२३) । लोकतन्त्रको आवरणमा अधिनायकवादी शैली अपनाएर शासन गर्नेहरू अधिकतः लोकप्रियतावादी (पपुलिस्ट) हुन्छन् र त्यो लोकप्रियतावाद उनीहरूको सुरक्षाकवच बन्न जान्छ तर त्यो लोकप्रियता ‘लोक’ वा सचेत आमसर्वसाधारण जनता (कन्सियस मास) भन्दा पनि उनीहरूका पालित–पोषित–संरक्षित कार्यकर्ता र आलोचनात्मक चेत नभएका प्रशंसक र शुभचिन्तकहरूको एकोहोरो सुगारटाइ समर्थनमा मात्र आधारित हुन्छ; जसका कारण ती शासकमा एकप्रकारको आत्मरति, आत्ममुग्धता  र मनोभ्रान्ति पैदा हुन जान्छ । यो मनोभ्रान्ति अहिलेका पपुलिस्ट निर्वाचित अधिनायकहरूमा छ्यापछ्याप्ती छ । यो मनोभ्रान्ति लोकतन्त्रको सुरक्षित भविष्यका लागि प्रत्यक्ष तानाशाही वा सैनिक शासनभन्दा पनि खतरनाक हो किनभने यो लोकतन्त्रका लागि मन्दविष जस्तै हो । हारारि भन्नुहुन्छ, “सूचना प्रविधि र सामाजिक सञ्जालको दिनानुदिन आक्रामक विस्तारले गर्दा लोकतन्त्रको भविष्य नै खतरामा पर्ने सङ्केत देखा पर्दै छ ।” अहिलेसम्म पनि सन् २०२० को राष्ट्रपतिको चुनाव कसले जितेको थियो भन्नेबारे डेमोक्रयाट र रिपब्लिकनबिच सहमति हुन सकेको छैन । रमाइलो त के छ भने उनीहरूबिच यसबारे कुनै शिष्ट नागरिक संवाद पनि हुन सकेको देखिँदैन । लोकतन्त्र भनेको निर्वाचन त हुँदै हो तर त्योभन्दा पनि बढी ‘संवाद’ हो । त्यो संवाद फराकिलो हुनु पर्छ; त्यसले राजनीतिक दललाई मात्र हैन; नागरिक तहका सबै तप्का, विचार र धारलाई समेट्न सक्नु पर्छ । त्यो संवादले भुइँ तहलाई समेट्नु पर्छ, भुइँमान्छेलाई समेट्नु पर्छ । त्यसका निम्ति हारारिले भने जस्तो स्वशुद्धीकरण संयन्त्र सबल हुनु पर्छ तर पपुलिस्ट निर्वाचित अधिनायकहरू यसलाई बलियो बन्न दिँदैनन् । त्यसका लागि यिनीहरू मिडिया, न्यायपालिका, निर्वाचन आयोग, प्राज्ञिक संस्था, गैरसरकारी संस्था र निजी क्षेत्रलाई समेत आफ्नो नियन्त्रणमा ल्याउन चाहन्छन् । उनीहरू आफूहरू जनताबाट चुनिएर आएका हुनाले आफूले भनेका र गरेका सबै कामकुरा एकमात्र जनताका लागि भनिएको र गरिएको भन्ने भाष्य रचना गर्दै त्यसको विरोध गर्नु भनेको लोकतन्त्रको विरोध गर्नु हो, जनताको अपमान गर्नु हो भन्ने सङ्कथन बनाएर त्यसैको व्यापकीकरणमा उद्यत देखिन्छन् । जब नागरिकहरू ती निर्वाचित अधिनायकहरूद्वारा रचित, प्रचारित र स्थापित यो भाष्यप्रति विमति निर्माण गर्न सक्दैनन् वा खोज्दैनन्, तब लोकतन्त्रको मौलिक मर्म समाप्त हुन्छ । किनभने लोकतन्त्रका लागि सत्तानिर्मित भाष्यको शिष्ट तर कठोर प्रतिवाद गर्न सक्ने जनताको सामथ्र्यको अभाव मात्रै होइन, त्यसप्रतिको उनीहरूको अनिच्छा र उदासीनता पनि उत्तिकै घातक छ । बहुमतीय निरङ्कुशताका बारेमा आजभन्दा झन्डै दुई सय वर्षअगाडि अलेक्सि डी टोकभिला नामक प्रसिद्ध फ्रान्सेली राजनीति–दार्शनिकले आफ्नो विश्वचर्चित विपुलाकार पुस्तक ‘डेमोक्रेसी इन अमेरिका’ मा लेखेका थिए । सन् १८३१ देखि १८३२ सम्म करिब १० महिना अमेरिकी कारागारको अध्ययन गर्न भनेर त्यहाँ गएका ती फ्रान्सेली दार्शनिकले निरङ्कुशतन्त्रका तीन वटा प्रकार यसरी बताएका थिए– व्यक्तिको निरङ्कुशतन्त्र, धनीमानी व्यक्ति वा व्यक्तिहरूको निरङ्कुशतन्त्र र बहुमतको निरङ्कुशतन्त्र । यसमध्येको पछिल्लो निरङ्कुशता लोकतन्त्रका लागि अदृश्य, परोक्ष र अज्ञात रूपमा प्रत्युत्पादक हुन्छ भनेर उनले उतिबेलै सावधान गराएका थिए । वर्तमान नेपालको संविधान (२०७२) को प्रस्तावनामा ‘जनताको प्रतिस्पर्धात्मक बहुदलीय लोकतान्त्रिक शासन प्रणाली, नागरिक स्वतन्त्रता, मौलिक अधिकार, मानव अधिकार, बालिग मताधिकार, आवधिक निर्वाचन, पूर्ण प्रेस स्वतन्त्रता तथा स्वतन्त्र, निष्पक्ष र सक्षम न्यायपालिका र कानुनी राज्यको अवधारणा’ लाई लोकतान्त्रिक मूल्य र मान्यताका अङ्गका रूपमा परिगणना गरिएको छ; जसमा आधारित भएर ‘समाजवादप्रति प्रतिबद्ध रही समृद्ध राष्ट्र निर्माण’ गर्ने सङ्कल्प गरिएको छ । यो सङ्कल्प पूरा गर्ने क्रममा उल्लिखित लोकतान्त्रिक मान्यतालाई प्रत्याभूत गर्न संविधानमा विभिन्न निकायको व्यवस्था गरिएको छ । तीमध्ये निर्वाचन आयोग पनि पर्छ  तर त्यो आवधिक निर्वाचनको स्वरूप र चरित्र कस्तो हुनुपर्ने भन्नेबारे भने संविधानमा उल्लेख छैन । निर्वाचन आयोग ऐन, २०७३ को दफा २२ मा ‘निर्वाचन आचारसंहिता’ को प्रसङ्ग आउँदा बल्ल ‘निर्वाचनमा स्वच्छता, निष्पक्षता, पारदर्शिता तथा भयमुक्त वातावरण’ कायम राख्नुपर्ने उल्लेख छ; जसको पालना राजनीतिक दलहरूले गर्नुपर्ने अनिवार्य कानुनी व्यवस्था राजनीतिक दलसम्बन्धी ऐन, २०७३ को दफा २२ मा गरिएको छ । परन्तु लोकतन्त्रको वैधानिकताका लागि निर्वाचनको स्वतन्त्रता, स्वच्छता, निष्पक्षता र विश्वसनीयता जति आवश्यक छ; निर्वाचित नेतृत्वको लोकतान्त्रिक आचरण, प्रवृत्ति र मनोवृत्ति पनि उत्तिकै अपरिहार्य छ । नत्र लोकतन्त्रले कानुनी वैधानिकता त प्राप्त गर्ला तर जनताद्वारा अनुमोदित वैधता प्राप्त गर्न सक्दैन । जनताले लोकतन्त्रको वास्तविक एवं व्यावहारिक अनुभूति गर्न सक्दैनन् । नेपालमा २००७ सालअगाडि राणा निरङ्कुशतन्त्र (अटोक्रेसी) थियो, जसलाई जहानियाँ कुलीनतन्त्र (अरिस्टोक्रेसी) वा धनिकवर्गतन्त्र (ओलिगार्की) पनि भन्न सकिएला तर सात सालको राजनीतिक परिवर्तनपछि प्राप्त प्रजातन्त्रले पनि वास्तविक लोकतन्त्रको निरन्तर अनुभूति दिन भने सकिरहेको छैन भन्दा कुनै सङ्कोच मान्नु पर्दैन ।  सातदेखि २०१५ सालसम्म त निर्वाचन नै हुन सकेन । २०१५ साल फागुन ७ गते सम्पन्न मुलुकको पहिलो संसदीय निर्वाचनमा अत्यधिक मतले विजयी बिपी कोइरालाको १८ महिने सरकार (२०१५ जेठ १३–२०१७ मङ्सिर २९) को पनि असमयमै घाँटी निमोठियो । २०१७ पुस १ देखि २०४६ चैत २६ सम्मको ३० वर्षको अवधि प्रजातन्त्रको कृत्रिम अभ्यास गर्दैमा बित्यो; किनभने चुनाव त गराइन्थ्यो तर दलहरू प्रतिबन्धित थिए । राजनीतिक स्वतन्त्रता अपहृत थियो र विमति र विरोधलाई कुनै स्थान थिएन । २०४६ सालको जनआन्दोलनका बलमा २०४७ सालको संवैधानिक राजतन्त्रीय एवं बहुदलीय प्रजातान्त्रिक संसदीय संविधान जारी भएपछि प्रजातन्त्रले केही कालसम्म साससम्म भए पनि फेर्दै थियो तर त्यसपछि एकातिर माओवादी द्वन्द्व र अर्कातिर राजनीतिक अस्थिरताको दुर्भाग्यपूर्ण शृङ्खला सुरु भई १० वर्षसम्म चल्यो । द्वन्द्वको अवसानपछि संविधान सभाद्वारा नयाँ गणतान्त्रिक संविधानको आगमनको फलस्वरूप नेपालको ‘प्रजातन्त्र’ ‘लोकतन्त्र’ मा त परिणत भयो तर यो परिवर्तन नाम र रूपमा मात्र सीमित हुन गयो; सार र चरित्रमा फलीभूत हुन सकेन । किनभने लोकतन्त्र भनेको आवधिक निर्वाचन मात्र हैन; तदनुकूलको संस्कार र व्यवहार   पनि हो । यो भएन भने लोकतन्त्र आवधिक निर्वाचनका बिच दलतन्त्र, नेतातन्त्र र कार्यकर्तातन्त्रमा परिणत हुन जान्छ । समयक्रममा त्यसले ‘निर्वाचित अधिनायकत्व’ को रूप ग्रहण गर्छ । वास्तवमा लोकतन्त्रलाई साँच्चिकै जीवन्त र सार्थक बनाउने हो भने पाँच वटा ‘स’ को सुनिश्चितता हुनु पर्छ । ती हुन्– समावेशिता, स्वामित्व, सुशासन, समन्याय र समुन्नति । समावेशिता भनेको शासकीय संरचना, शासन प्रणाली र प्रक्रियामा सबै जाति, वर्ण, धर्म र लिङ्गका नागरिकको न्यायपूर्ण सहभागिता रहनु हो । त्यो केवल प्रतिनिधित्वको साङ्ख्यिक आरक्षणले मात्र पूरा हुँदैन, उनीहरूले राज्य सञ्चालन प्रक्रियामा आफू कुनै न कुनै रूपमा सहभागी भएको बोध र अनुभूति गर्न पाउनु पर्छ । लोकतन्त्रलाई ‘प्रतिनिधिमूलक’ बाट ‘सहभागितामूलक’ बनाउनु पर्छ भनेको यही हो । स्वामित्व भनेको जनताले आफूलाई कुनै शासकबाट शासित ‘रैती’ वा ‘प्रजा’ को तहबाट  ‘नागरिक’ को तहमा परिवर्तित भएको बोध गर्न पाउनु हो । वास्तवमा नागरिक भनेको जनताभन्दा पनि बलियो हुन्छ, किनभने ऊ मानव अघिकार र नागरिक अधिकारद्वारा सुसज्जित हुन्छ । अधिकारबिनाको नागरिक जनता हो भने अधिकारसम्पन्न जनता नागरिक हो । लोकतन्त्रमा नागरिकको स्वामित्व प्रत्याभूत गर्नका लागि लोकतान्त्रिक प्रणालीप्रति नागरिकको बलियो वैचारिक आस्था भएर मात्रै पुग्दैन; यसका प्रक्रlयाहरूको कार्यान्वयनप्रति पनि सक्रिय चासो र चिन्ता अनि यसको सुधारका लागि आलोचनात्मक सुझावसहित  यसका अङ्ग र अवयवहरूमा आफ्नो हिस्सेदारीसहितको अपनत्व उसले देखाउन सक्नु पर्छ । त्यो सहजै सम्भव भने हुँदैन । त्यसनिम्ति सुशासन, समुन्नति र समन्याय आवश्यक पर्छ । सुशासन भनेको सरकारले विधिको शासनको पूर्ण परिपालनाद्वारा आफ्ना कामकारबाहीलाई पारदर्शी, भ्रष्टाचारमुक्त र नागरिकप्रति जवाफदेही बनाउनु हो । सुशासन सम्भव भयो भने बल्ल त्यसले मुलुकलाई समुन्नतितर्फ डो¥याउँछ; जुन केवल आर्थिक वृद्धिदर बढाएर वा बाटोघाटो, पुलपुलेसा जस्ता भौतिक पूर्वाधार बनाएर मात्र हैन; मुलुकको मौलिक सम्पदा, संस्कृति, प्रकृति र पर्यावरणको जगेर्ना गर्दै नागरिकलाई त्यसको न्यायपूर्ण लाभांश दिन सकियो भने मात्र हासिल हुन्छ । हो, यसैका लागि चाहिएको हो लोकतन्त्रको अन्तिम ‘स’ समन्याय; जसले कतिपय अवस्थामा व्यवहारमा लागु गर्न कठिन समानताको अमूर्त अवधारणालाई व्यक्तिको आवश्यकता र योग्यताका आधारमा राज्यप्रदत्त सेवासुविधाको उपलब्धताको पक्षपोषण गर्दै लागु गर्छ । लोकतन्त्रलाई लोकतन्त्र नै रहन दिन उल्लिखित पाँच ‘स’ को अवधारणा एउटा प्रस्थानविन्दु बन्न सक्छ, यद्यपि यति मात्रै पर्याप्त नहुन सक्ला । ‘राष्ट्रहरू किन असफल हुन्छन् ?’ भनेर विचारोत्तेजक पुस्तक लेख्ने नोबल पुरस्कार विजयी डारोन आकामाग्लु र उहाँका सहलेखक जेम्स रबिन्सनले भने जस्तो लोकतान्त्रिक संस्थाहरूको निर्माण, पोषण, संरक्षण र राज्य सञ्चालन प्रक्रियामा तिनको निष्पक्ष र सक्रिय भूमिकाको विधिपूर्वक परिचालन त्यत्तिकै आवश्यक होला । प्राज्ञिक संस्थाहरूमा राजनीतिक अहस्तक्षेपसँगै प्राज्ञिक मर्यादा र गुणवत्ताको पालना पनि त्यत्तिकै अपरिहार्य होला । कर्मचारीतन्त्र र राजनीतिक कार्यकारीबिचको पारस्परिक विश्वास र सहयोगमा आधारित सहकार्य पनि त्यत्तिकै जरुरी हुने होला । जिम्मेवार प्रेस र स्वतन्त्र न्यायपालिका त झन् नभई नहुने होला । निजी क्षेत्रमा स्वस्थ व्यावसायिक प्रतिस्पर्धा र राज्यको नियमनप्रतिको आदरभाव पनि उत्तिकै वाञ्छित होला । नागरिक समाजको रचनात्मक पहरेदारी र आलोचनात्मक समर्थन पनि उत्तिकै उपादेय होला । भ्रष्टाचारमा आरोपित पदाधिकारीहरू उपरको निर्मम कारबाही र नागरिकहरूमा सदाचारको संस्कृतिको प्रवर्धन त झन् जरुरी पर्न जाला । यी र यस्तै कतिपय पूर्वसर्तले नै त हो; लोकतन्त्रको मर्यादा र मौलिकता जोगाई मुलुकमा सुशासन र समुन्नतिको मार्गचित्र कोर्न मद्दत गर्ने । नत्र त लोकतन्त्र बहुमततन्त्र (टिरान्नी अफ मेजोरिटी), धनिकवर्गतन्त्र (ओलिगार्की), निरङ्कुशतन्त्र (अटोक्रेसी) र अयोग्यतन्त्र (कासिस्टोक्रेसी) हुँदै अन्ततोगत्वा चोर र ठगहरूको शासन (क्लेप्टोक्रेसी वा प्लुटोक्रेसी) मा परिणत हुन कत्ति बेर लाग्दैन । कतिपय मुलुकको उदाहरणले त्यही भन्छ । मुलुकमा ‘राजनीतिक प्रजातन्त्र’ प्राप्तिको हीरक जयन्ती (७५ वर्ष) को आसन्न उत्सवको तयारी गर्दै गर्दा हामी नागरिक लोकतन्त्रको यो शासकीय शृङ्खलामा हाम्रो कडी कहाँनिर फेला पर्छ, हाम्रा उपलब्धिहरू के के हुन्, तिनलाई क्षयीकृत हुनबाट कसरी जोगाउने र हारारिले ‘नेक्सस’ मा भने जस्तै, लोकतन्त्रको ‘स्वशुद्धीकरण संयन्त्र’ लाई कसरी मजबुत बनाउने भनी अब अलि बढी नै गम्भीर भएर घोत्लिने बेला आएको छ । विचारणीय के छ भने यो घोत्ल्याइँ केवल राजनीतिक वा शासकीय तहमा मात्र भएर पुग्दैन, नागरिक तहमा पनि उत्तिकै जरुरी छ ।",
      "link": "https://gorkhapatraonline.com/news/143892",
      "image": "https://gorkhapatraonline.com/storage/media/253711/conversions/Bijay--julush-063.01.11-original-thumb.jpg"
    },
    {
      "slug": "143890",
      "title": "सूचना प्रविधिमा फड्को",
      "timestamp": 1739923200000,
      "source": "gp",
      "content": "नेपालमा पछिल्ला केही दशकमा सूचना प्रविधिको विकास उल्लेखनीय रूपमा अघि बढेको छ ।",
      "longContent": "नेपालमा पछिल्ला केही दशकमा सूचना प्रविधिको विकास उल्लेखनीय रूपमा अघि बढेको छ । २००७ सालको प्रजातान्त्रिक क्रान्ति, २०४६ सालको जनआन्दोलन, २०५२ सालको सशस्त्र विद्रोह र २०६२/६३ सालको जनआन्दोलनले समाजमा ल्याएका राजनीतिक परिवर्तन, वैश्वीकरण र प्रविधिमा आएको तीव्र विकासले नेपाललाई डिजिटल युगतर्फ उन्मुख गराएको छ । २००७ सालपछि मुलुकमा राजनीतिक तथा सामाजिक रूपान्तरणका विभिन्न चरण देखा परे, जसले प्रविधिको विकासमा पनि महत्वपूर्ण प्रभाव पार्‍यो । प्रारम्भिक चरणमा नेपालको अर्थतन्त्र पूर्ण रूपमा कृषिमा आधारित थियो र प्रविधिको पहुँच अत्यन्त सीमित थियो । पत्रपत्रिका, टेलिफोन, रेडियो र टेलिभिजन जस्ता आमसञ्चारका माध्यम नेपालमा क्रमशः भित्रिँदै गए । विसं २०४६ मा प्रजातन्त्र पुनस्र्थापनापछि प्रविधि क्षेत्रले नयाँ गति लियो । इन्टरनेट सेवाको सुरुवात, मोबाइल फोन प्रविधिको विकास, डिजिटल भुक्तानी प्रणाली, ई–गभर्नेन्स, कृत्रिम बौद्धिकता (एआई) प्रविधिसम्म आइपुग्दा नेपालले सूचना प्रविधिको क्षेत्रमा उल्लेखनीय प्रगति गरेको छ । नेपालमा दूरसञ्चार (टेलिफोन) सेवा कहिलेदेखि सुरु भएको थियो भन्नेबारे विवाद कायमै छ । यस सन्दर्भमा गोरखापत्रमा प्रकाशित समाचारलाई आधार मान्ने हो भने नेपालमा १९७३ सालमा वीरगन्जबाट काठमाडौँसम्म नाङ्गो तार टाँगेर टेलिफोन भित्र्याइएको थियो । काठमाडौँबाट वीरगन्जसम्म तार टाँग्न थानकोट, चिसापानीगढी, भीमफेदी भैँसे, हेटौँडा, अमलेखगन्जको बाटो रोजिएको थियो । नाङ्गो तारमा सञ्चालन हुने उक्त पुरानो प्रविधिलाई ‘ओपन वायर म्याग्नेटो’ भन्ने गरिन्थ्यो । यस प्रविधिमा खम्बा खम्बामा नाङ्गो तार तानी ठाउँ ठाउँमा टेलिफोन जडान गरिएको थियो । टेलिफोनमा बज्ने घन्टीको सङ्ख्याका आधारमा टेलिफोन रिसिभर उठाउनु पर्थ्यो । २०१३ सालसम्म नेपालमा ३५० लाइनको स्थानीय टेलिफोन सेवा, २८ वटा आकाशवाणी केन्द्र, सात स्थानमा ट्रङ्क टेलिफोन सेवा र भारतसँग मात्रै अन्तर्राष्ट्रिय दूरसञ्चार सेवा सञ्चालनमा थिए । यो समयसम्म सर्वसाधारण जनतालाई निजी रूपमा टेलिफोन राख्ने सुविधा थिएन । सरकारले दूरसञ्चार सेवाको विकास र विस्तार गर्ने उद्देश्यले २०१६ सालमा दूरसञ्चार विभाग स्थापना ग¥यो । यसका साथै दोस्रो पञ्चवर्षीय योजना अवधि (२०१८–२३) मा ५८ वटा जिल्लामा टेलिफोन सेवा विस्तार गरियो । २०३२ सालमा स्थापना भएको नेपाल दूरसञ्चार संस्थानले दूरसञ्चार सेवाको क्षेत्रमा एकाधिकार कायम राख्यो तर २०४८ सालमा जारी भएको राष्ट्रिय सञ्चार नीतिले दूरसञ्चार सेवामा निजी क्षेत्रसमेतलाई सहभागी गराउने नीति अवलम्बन गरेपछि २०५३ सालमा दूरसञ्चार ऐन तर्जुमा भएपछि प्रतिस्पर्धाको बाटो खुल्यो । सञ्चार नीति, २०४८ ले निर्दिष्ट गरे अनुरूप २०५३ मा आएको दूरसञ्चार ऐन र २०५४ मा आएको दूरसञ्चार नियमावलीले व्यवस्था गरे अनुरूप दूरसञ्चार क्षेत्रमा नियामक निकायका रूपमा दूरसञ्चार प्राधिकरण स्थापनाबाट मात्र कानुनी तथा व्यावहारिक रूपमा यस क्षेत्रमा प्रतिस्पर्धाको मार्गप्रशस्त भएको हो । दूरसञ्चार नीति, २०५६ र दूरसञ्चार नीति, २०६० को घोषणाले यो क्षेत्रलाई प्रतिस्पर्धी हुनमा थप बल पुर्‍यायो ।विसं २०४८ मै नेपालमा इन्टरनेट प्रारम्भ भए पनि २०५१ जेठमा मर्कन्टाइल कम्युनिकेसनले व्यावसायिक रूपमा इन्टरनेट सेवा सुरु गरेपछि यसको प्रयोगमा व्यापकता आएको हो । नेपाल टेलिकमको लाइन भाडामा लिएर डायलअप प्रविधिको इन्टरनेट सेवा उपलब्ध गराइएको थियो । सन् २००९ पछि एनसेल (तत्कालीन स्पाइस नेपाल प्रालि) र युनाइटेड टेलिकम लिमिटेड (युटिएल) नेपाली दूरसञ्चार बजारमा प्रवेश गरे । नेपाल टेलिकमले २०५९ सालमा जिएसएम मोबाइल सेवा सुरु गर्दा मोबाइल सञ्चारमा नयाँ युगको थालनी भयो । २०६० सालमा टेलिकमको एडिएसएल इन्टरनेट सेवा सुरु गरेपछि इन्टरनेटको विस्तार तीव्र भयो ।  विसं २०६२/६३ को लोकतान्त्रिक आन्दोलनपछि प्रविधिको विकास तीव्र गतिमा अघि बढ्यो । सरकारले सूचना प्रविधिसम्बन्धी नीति निर्माण, प्रविधिमैत्री कानुन तथा दूरसञ्चार क्षेत्रमा सुधारसहित डिजिटल नेपाल निर्माणको लक्ष्य अघि बढायो । सन् २०१० पछि स्मार्टफोनको प्रयोगमा वृद्धि भयो । फेसबुक, ट्विटर (हाल एक्स), युट्युब जस्ता सामाजिक सञ्जाल लोकप्रिय बन्दै गए । २०७६ सालमा नेपाल सरकारले ‘डिजिटल नेपाल फ्रेमवर्क’ ल्याएर सरकारी सेवाहरूलाई डिजिटल रूपान्तरण गर्ने योजना अघि बढायो । सरकारले २०८० साउन १ देखि उपभोक्ताले आफूले हेर्न चाहेको टेलिभिजन च्यानलको मात्र शुल्क तिर्ने प्रणाली ‘आलाकार्टा’ लागु गरेको छ । सामाजिक सञ्जालको प्रयोगलाई व्यवस्थित गर्नेसम्बन्धी निर्देशिका, २०८० र राष्ट्रिय साइबर सुरक्षा नीति, २०८० लगायतका नीति तथा कानुन स्वीकृत भई कार्यान्वयनको चरणमा छन् । कोभिड–१९ महामारीपछि नेपालमा सूचना प्रविधिको उपयोग झन् व्यापक बन्यो । विद्यालयहरू बन्द भएपछि अनलाइन शिक्षाको सुरुवात भयो । जुम, गुगल मिट जस्ता प्लेटफर्म लोकप्रिय बने । टेलिमेडिसिन सेवा पनि विस्तार हुन थाल्यो भने डिजिटल भुक्तानी प्रणाली ई–सेवा, खल्ती, फोनपे आदिको प्रयोग उल्लेखनीय रूपमा बढ्यो । नेपाल राष्ट्र बैङ्कले विभिन्न विद्युतीय भुक्तानी सेवाप्रदायक कम्पनीलाई अनुमति दिएपछि डिजिटल कारोबारमा उल्लेखनीय वृद्धि देखिएको छ । राष्ट्र बैङ्कको तथ्याङ्क अनुसार एक वर्षमा डिजिटल कारोबार २५ खर्ब छ अर्ब रुपियाँले बढेको छ । चालु आर्थिक वर्षको छ महिनामा ७१ खर्ब ९९ अर्ब २९ करोड बराबरको डिजिटल कारोबार भएको छ । नेपालमा सूचना प्रविधिको प्रयोग उल्लेखनीय रूपमा बढेको छ । राष्ट्रिय जनगणनामा कम्प्युटरको प्रयोगबाट २०२८ सालबाट डिजिटल यात्राको थालनी गरेको नेपालले आर्थिक वर्ष २०८०/८१ सम्म आइपुग्दा भ्वाइस टेलिफोन सेवाको घनत्व १२४.२२ प्रतिशत पुगेको छ भने ब्रोडब्यान्ड सेवाको घनत्व १४९.२३ प्रतिशत रहेको छ । त्यसमध्ये फिक्स ब्रोडब्यान्ड सेवाको घनत्व ४२.१२ प्रतिशत पुगेको दूरसञ्चार प्राधिकरणको वार्षिक प्रतिवेदन २०८०/८१ मा उल्लेख छ । यस्तै नेपालमा फाइबर इन्टरनेटको विस्तार तीव्र गतिमा भइरहेको छ । दूरसञ्चार प्राधिकरणका अनुसार दूरसञ्चार सेवाको बजारको हिस्सालाई राजस्वका आधारमा हेर्दा आव २०७५/७६ मा भ्वाइस सेवाको बजार हिस्सा ८९ प्रतिशत र इन्टरनेट (नेटवर्क सेवाप्रदायकसमेत) रहेको छ । सेवाप्रदायकको बजार हिस्सा ११ प्रतिशत रहेकोमा आव २०७९/८० मा भ्वाइस सेवाको बजार हिस्सा ७७ प्रतिशत र इन्टरनेट (नेटवर्क सेवाप्रदायकसमेत) सेवाप्रदायकको बजार हिस्सा २३ प्रतिशत रहेको छ । यस्तै दूरसञ्चार सेवाको बजारको हिस्सालाई राजस्वका आधारमा हेर्दा आव २०७५/७६ मा भ्वाइस सेवाको राजस्वमा नेपाल दूरसञ्चार कम्पनी लिमिटेडको ४० प्रतिशत र एनसेल आजियटा लिमिटेडको ६० प्रतिशत बजार हिस्सा रहेकोमा आव २०७९/८० मा भ्वाइस सेवाको राजस्वमा नेपाल दूरसञ्चार कम्पनी लिमिटेडको ५१ प्रतिशत र एनसेल आजियटा लिमिटेडको ४९ प्रतिशत बजार हिस्सा रहेको छ । साथै नेपाल टेलिकम र एनसेलले फाइभ जी (५ जी) नेटवर्क परीक्षण गरिरहेका छन् । यसैबिच सञ्चार तथा सूचना प्रविधि मन्त्रालयले नागरिक एपमा आबद्ध सरकारी सेवा ६४ पुगेको र मन्त्रालयले साइबर सुरक्षा सूचकाङ्क ६९.७६ प्रतिशत रहेको जनाएको छ ।नेपालमा एआई, ब्लकचेन र क्लाउड कम्प्युटिङ प्रविधि प्रयोग बढ्दै गएको छ । सरकारी तथा निजी क्षेत्रले यी प्रविधिलाई भविष्यका लागि उपयोगी ठानेका छन् । विश्वभर लोकप्रिय हुँदै गएको कृत्रिम बौद्धिकता (एआई) को विकास, प्रयोग र नियमन गर्न नेपाल सरकारले तत्काल नीतिगत तथा कानुनी व्यवस्था गर्न आवश्यक रहेको ठहर गर्दै सूचना तथा सञ्चार मन्त्रालयमार्फत २०८१ साल असार २१ गते ‘नेपालमा आर्टिफिसियल इन्टेलिजेन्सको प्रयोग तथा अभ्याससम्बन्धी अवधारणपत्र’ जारी गरेको छ । उक्त अवधारणापत्रमा सरकारले छ महिनाभित्र राष्ट्रिय एआई नीति, एक वर्षमा राष्ट्रिय रणनीति र दुई वर्षभित्र छुट्टै ऐन बनाउन सिफारिस गरिएको छ । विश्वका ठुला सामाजिक सञ्जाल एवं सूचना प्रविधि कम्पनी माइक्रोसफ्ट, गुगल, मेटा, टिकटक, एडोबी, नेटफ्लिक्स, अमेजन, एप्पललगायतले नेपालमा विद्युतीय सेवा उपलब्ध गराएर एक वर्षमा पौने तीन अर्ब रुपियाँ कारोबार गरेका छन् । ठुला करदाता कार्यालयका अनुसार गत आव २०८०/८१ मा गरेको उक्त कारोबारबापत ती कम्पनीले नेपाल सरकारलाई साढे ४१ करोड कर तिरेका छन् । गत आवमा आन्तरिक राजस्व विभागमा दर्ता भई प्यान नम्बर लिएका १८ कम्पनीले दुई अर्ब ७५ करोड ८० लाख ३२ हजार रुपियाँको कारोबार गरेको जनाएको छ ।नेपालले २००७ सालदेखि हालसम्म सूचना प्रविधिमा उल्लेखनीय प्रगति हासिल गरेको छ । इन्टरनेट, मोबाइल प्रविधि, डिजिटल भुक्तानी प्रणाली र ई–गभर्नेन्स जस्ता प्रविधिले नेपाली समाजलाई डिजिटल युगतर्फ अगाडि बढाएको छ । आगामी वर्षमा प्रविधिको उपयोग अझै वृद्धि हुने अपेक्षा गरिएको छ, जसले डिजिटल नेपाल निर्माणको लक्ष्यलाई अझ साकार पार्ने छ । सूचना प्रविधि क्षेत्रमा ऐन, कानुन तथा भौतिक संरचनाको विकास गर्दै नवीनतम प्रविधिको प्रवर्धन गर्ने योजनाहरू अघि बढाउनुपर्ने आवश्यकता देखिन्छ । सूचना, प्रविधि तथा नवप्रवर्तनको प्रभावकारी प्रयोगले नेपालको आर्थिक, सामाजिक र प्रशासनिक क्षेत्रलाई आधुनिक बनाउन सकिन्छ ।",
      "link": "https://gorkhapatraonline.com/news/143890",
      "image": "https://gorkhapatraonline.com/storage/media/253706/conversions/The-development-of-information-technology-in-Nepal-original-thumb.jpg"
    },
    {
      "slug": "143867",
      "title": "आगामी वर्षलाई उन्नाइस खर्बको बजेट सीमा",
      "timestamp": 1739923200000,
      "source": "gp",
      "content": "राष्ट्रिय योजना आयोगले आगामी आर्थिक वर्ष २०८२/८३ का लागि १९ खर्ब रुपियाँ हाराहारीको बजेट सीमा निर्धारण गरेको छ ।",
      "longContent": "गोरखापत्र समाचारदाताकाठमाडौँ, फागुन ७ गते । राष्ट्रिय योजना आयोगले आगामी आर्थिक वर्ष २०८२/८३ का लागि १९ खर्ब रुपियाँ हाराहारीको बजेट सीमा निर्धारण गरेको छ । अर्थ मन्त्रालयलाई मङ्गलबार राष्ट्रिय स्रोतको प्रारम्भिक प्रतिवेदन–२०८१ पेस गर्दै आयोगले सो बराबरको बजेट सीमा तोकेको हो । अध्यादेशमार्फत संशोधन गरिएको आर्थिक कार्यविधि तथा वित्तीय उत्तरदायित्व ऐनमा आयोगले फागुनको पहिलो साताभित्र स्रोतको अनुमान तथा खर्चको सीमा निर्धारण गरेर अर्थ मन्त्रालयमा पेस गर्नुपर्ने व्यवस्था छ । सोही अनुसार आयोगले खर्चको सीमा निर्धारण गरेको हो । स्रोतको व्यवस्थापनका सन्दर्भमा आयोगले विश्वव्यापी रूपमा आएको परिवर्तनलाई पनि ध्यानमा राखेर गरेको आयोगका उपाध्यक्ष प्राडा शिवराज अधिकारीले बताउनुभयो । “खास गरी अमेरिकी सहयोग नियोगबाट प्राप्त हुने अनुदानका विषयलाई पनि प्रतिवेदनमा ख्याल गरिएको छ,” उहाँले भन्नुभयो, “यद्यपि बजेट प्रणालीमार्फत खर्च हुने ठूलो परियोजना मिलेनियम च्यालेन्ज कर्पोरेसन (एमसिसी) मा असर नपरेकाले स्रोत व्यवस्थापनमा ठुलो समस्या हुने देखिन्न ।”आयोगका उपाध्यक्ष अधिकारीले प्रतिवेदन तयार गर्दा परियोजनाको लागत र कार्यान्वयनलाई यथार्थपरक बनाउने प्रयास गरिएको बताउनुभयो । “स्रोत लागत पनि ठुलो नबनाउने र कार्यान्वयनमा सहज हुने गरी यथार्थपरक बनाएका छौँ,” उहाँले भन्नुभयो ।  आयोगले प्राथमिकता प्राप्त आयोजनाको प्रक्रियामा पूर्ण रूपमा समीक्षा गरेको जनाएको छ । त्यस्तै राष्ट्रिय गौरवका आयोजनामा कति स्रोत राख्दा कहिले सम्पन्न हुन सक्छ भन्ने विश्लेषण पनि आयोगले गरेको छ । यस पटक आयोजना कार्यान्वयनमा देखिएका समस्या समाधान गर्न ‘म्याक्रो र फिस्कल मोडल’ प्रयोग गरिएको उपाध्यक्ष अधिकारीले जानकारी दिनुभयो । आयोजना कार्यान्वयन प्रक्रियामा समेत आयोगले आफ्नो भूमिका सिर्जना गरेको छ । परियोजना कार्यान्वयनमा आयोगको प्रभावकारी भूमिका उल्लेख गरिएको अधिकारीले बताउनुभयो । यसका लागि मुलुकका विभिन्न ठाउँमा परियोजना कार्यान्वयनको जानकारी र प्रक्रियाका सन्दर्भमा आयोगले विभिन्न कार्यक्रम आयोजना गर्न लागेको उहाँले जानकारी दिनुभयो । गत असोजमा आएको बाढीले अर्थतन्त्रमा पु¥याएको क्षति र त्यसको पुनर्निर्माणका लागि स्रोतको आधार पहिचान गर्ने, माग बढाउने उपायलाई पनि सम्बोधन गरेर प्रतिवेदन तयार गरेको आयोगले जनाएको छ । १६ औँ योजनाले लिएका लक्ष्यको कार्यान्वयनलाई केन्द्रित गरेर स्रोत र खर्चको सीमा निर्धारण गरिएको पनि आयोगले उल्लेख गरेको छ । परियोजना कार्यान्वयनमा सबैले स्वामित्व लिने र त्यसलाई राजनीतिक रूपमा समेत सहजीकरण गर्ने गरी आयोजना कार्यान्वयनको प्रव्रिmया मिलाइएको उपाध्यक्ष अधिकारीले जानकारी दिनुभयो । “स्रोत छरिने र परियोजना कार्यान्वयन नहुने अवस्थाको प्रतिवेदनमार्फत समाधान प्रस्तुत गरेका छौँ,” उहाँले भन्नुभयो ।",
      "link": "https://gorkhapatraonline.com/news/143867",
      "image": "https://gorkhapatraonline.com/storage/media/253677/conversions/rastriya-yojana-aayog_fkD3OF1NjU-original-thumb.jpg"
    },
    {
      "slug": "143866",
      "title": "प्रकृति लम्साल मृत्यु प्रकरण : केन्द्र सरकारको ध्यानाकर्षण",
      "timestamp": 1739923200000,
      "source": "gp",
      "content": "भारतको ओडिसा भुवनेश्वरमा नेपाली विद्यार्थी २० वर्षीय प्रकृति लम्सालको मृत्युपछि उत्पन्न घटनाक्रमको विषय नेपाल–भारत कूटनीतिक मामिलामा परिणत भएको छ ।",
      "longContent": "काठमाडौँ, फागुन ७ गते । भारतको ओडिसा भुवनेश्वरमा नेपाली विद्यार्थी २० वर्षीय प्रकृति लम्सालको मृत्युपछि उत्पन्न घटनाक्रमको विषय नेपाल–भारत कूटनीतिक मामिलामा परिणत भएको छ । भारतको ओडिसा प्रदेशस्थित कलिङ्गा इन्स्टिच्युट अफ इन्डस्ट्रियल टेक्नोलोजी (केआइआइटी) मा स्नातक तहमा अध्ययनरत नेपाली छात्रा प्रकृति लम्सालको शव छात्रावासमा भेटिएपछि स्थिति तनावपूर्ण बन्दै जाँदा उक्त घटनाले दुईदेशीय कूटनीतिक मामिलालाई आकर्षित गरेको हो । दुईदेशीय सम्बन्धको मामिलामा घटना प्रवेश गरेपछि भारतको केन्द्र सरकारको परामर्शमा ओडिसा सरकार र प्रहरीले छानबिन थालेको छ । नेपाली विद्यार्थीको मृत्युपछि निष्पक्ष छानबिनको माग गरिरहेका त्यहाँ अध्ययनरत विद्यार्थीमाथि सोमबार बिहानैदेखि कलेज प्रशासनले गरेको अभद्र व्यवहार, दुव्र्यवहारसँगै कलेजबाट निकाल्नेसम्मको कार्य भएको थियो । घटना सार्वजनिक भएसँगै नेपालका प्रधानमन्त्री केपी शर्मा ओली र परराष्ट्रमन्त्री आरजु राणाले उत्पन्न परिस्थितिबारे भारत सरकारका सरोकारवाला निकायलाई सोमबार नै ध्यानाकर्षण गराउँदै निष्पक्ष छानबिन हुनुपर्ने धारणा सार्वजनिक गर्नुभयो । साथै दिल्लीस्थित नेपाली दूतावास र नेपालस्थित भारतीय दूतावासलाई समेत घटनाको तथ्यपरक अनुसन्धानसहित नेपाली विद्यार्थीमाथि भएको ज्यादती रोक्न आवश्यक पहलका लागि प्रधानमन्त्री ओली र परराष्ट्रमन्त्री राणाले प्रस्ट निर्देशन र आह्वान गर्नुभएसँगै कूटनीतिक वृत्तमा घटनाले गम्भीर प्रवेश पाएको हो ।विकसित घटनाक्रममा कलेज प्रशासनले लम्साल मृत्यु प्रकरणपछि उत्पन्न परिस्थिति र नेपाली विद्यार्थीमाथि भएको दुव्र्यवहारप्रति मङ्गलबार माफी मागेको छ । विश्वविद्यालयका उपकुलपति शरण सिंहले विद्यार्थीलाई अध्ययनमा फर्कन अपिल गर्नुभएको छ । साथै स्वदेश फर्कन चाहने विद्यार्थीका लागि थप व्यवस्थापन गरिएको अवगत गराउनुभएको छ । घटनाको निष्पक्ष छानबिन गर्न ओडिसा सरकारले उच्चस्तरीय छानबिन समिति गठन गरेको छ । ओडिसा सरकारको सूचना तथा जनसम्पर्क विभागले वक्तव्य जारी गर्दै छानबिन समिति गठन गरेको प्रस्ट पारेको हो । समितिका सदस्यहरूमा सरकारको गृह विभागका अतिरिक्त सचिव, महिला तथा बालविकास विभागका प्रमुख सचिव तथा उच्च शिक्षा विभागबाट आयुक्त सहसचिव रहने व्यवस्था गरिएको छ । विभागका निर्देशकद्वारा जारी वक्तव्यमा कलेजमा भएको प्रदर्शनका क्रममा विद्यार्थीमाथि बल प्रयोग, दुव्र्यवहारका घटना बाहिर आएका छन्, त्यसमाथि अनुसन्धान भइरहेको र कानुन अनुसार कारबाही हुने छ भनिएको छ । साथै सो विषयमा कलेज प्रशासनलाई जानकारी गराइएको र उच्चस्तरीय समितिको निष्कर्षका आधारमा कलेजमाथि उपयुक्त कानुनी र प्रशासनिक कारबाही गरिने प्रस्ट पारिएको छ । नेपाली विद्यार्थीसहित न्यायका लागि उत्रिएका सम्पूर्ण विद्यार्थीको सु्रक्षा, सम्मान र कल्याण सुनिश्चित गर्न ओडिसा सरकार प्रतिबद्ध रहेको उल्लेख गर्दै सबैलाई न्यायका लागि आवश्यक कदम चाल्न तयार रहेको पनि प्रस्ट पारिएको छ । पाँच जना पक्राउनेपाल तथा भारत दुवैतर्फको दबाबकाबिच कम्प्युटर साइन्स तेस्रो वर्षमा अध्ययनरत लम्सालको मृत्युको घटनामा संलग्न पाँच जनालाई भुवनेश्वर प्रहरीले पक्राउ गरी अनुसन्धान अघि बढाएको छ । वक्तव्यमार्फत उसले सोही कलेजमा अध्ययनरत विद्यार्थी सिद्धान्त सिग्देलको जाहेरी दरखास्तका आधारमा अनुसन्धान अघि बढाएको बताइएको छ । सोही कलेजमा बिटेक अध्ययनरत आत्विक श्रीवास्तको बारम्बारको दुव्र्यवहारका कारण लम्सालले आत्महत्या गर्न बाध्य भएको जाहेरी दरखास्त परेपछि उसलाई प्रहरीले पक्राउ गरेको छ । सोही आधारमा आत्महत्या दुरुत्साहनको फौजदारी अपराधको मुद्दाका रूपमा कारबाही अघि बढाइएको प्रहरी कमिस्नर भुवनेश्वर कट्टक कार्यालयले जनाएको छ । श्रीवास्तवलाई न्यायिक हिरासतमा राखेर अनुसन्धान थालिएको र प्रमाणका रूपमा उसको मोबाइल तथा अन्य कागजपत्र जफत गरिएको पनि प्रहरीले प्रस्ट पारेको छ । घटनापछि छात्रावासमा रहेका नेपाली विद्यार्थीले विरोध जनाउँदा आफैँ मरेको भन्दै होस्टल खाली गरेर घर फर्कन दबाब दिइएको पाइएको पनि प्रहरीले जनाएको छ । घटनामा विद्यार्थीमाथि कुटपिट र दुव्र्यवहार गर्ने सुरक्षा गार्ड रमाकान्त नायक, रवीन्द्र नायक, जोगेन्द्र बेहरा, बेगुली बेहरासहित चार जनालाई पनि छुट्टै जाहेरीमार्फत पव्रmाउ गरी अनुसन्धान थालेको प्रहरीले जनाएको छ । नेपालीसहित अध्ययनरत विद्यार्थीको सुरक्षाको जिम्मा लिँदै प्रहरी प्रशासनले केही भएमा सम्पर्क गर्न अपिल गरेको छ ।घटना नेपाल सरकारको निगरानीमा परराष्ट्रमन्त्री डा. आरजु राणाले नेपाली विद्यार्थी प्रकृति लम्सालको मृत्यु र त्यसपछि विकसित परिस्थितिलाई नेपाल सरकारले निरन्तर रूपमा निगरानी गरिरहेको प्रस्ट पार्नुभएको छ ।नेपाली विद्यार्थीको अवस्था बुझ्न र त्यहाँ रहेका नेपाली विद्यार्थीलाई कलेजमा सुरक्षाको वातावरण मिलाउने सन्दर्भमा नेपाली राजदूतावास नयाँदिल्लीबाट नेपाल प्रहरीका दुई जना वरिष्ठ अधिकारी मङ्गलबार बिहानै विश्वविद्यालय पुग्नुभएको जानकारी उहाँले दिनुभयो । घटनाबारे अवगत गराउँदै उहाँले भन्नुभएको छ, “मैले उहाँहरूसँग फोनमा कुरा गरी घटनाको आवश्यक अनुसन्धानका लागि भारतीय सुरक्षाकर्मीसँग समन्वय गर्न तथा नेपाली विद्यार्थीलाई आवश्यक सहयोग र होस्टलमा सुरक्षित रूपमा रहनका लागि विश्वविद्यालय प्रशासनसँग समन्वय गर्न भनेको छु । यस विषयमा नेपाली दूतावास दिल्लीले आवश्यक पहल गरिरहेकै छ ।” सोमबारको कूटनीतिक प्रयासपछि कलेजले विद्यार्थीहरूलाई होस्टेलमा फर्कन अपिल गरिसकेको र नेपाली विद्यार्थीलाई दुव्र्यवहार गर्ने कर्मचारीलाई कारबाही गरिसकिएको जानकारी पनि विश्वविद्यालयले सार्वजनिक सूचनामार्फत गराएको छ ।विद्यार्थी लम्सालले आफूमाथि सोही कलेजमा अध्ययनरत एक विद्यार्थीले मानसिक यातना दिइरहेको भन्दै अन्तर्राष्ट्रिय सम्बन्ध विभाग (आइआरओ) मा दुई पटक निवेदन दिए पनि कलेजले गम्भीरता नदेखाएका कारण मृत्युको घटना हुन पुगेको उहाँले प्रस्ट पार्नुभएको छ ।  घटनालाई लिएर विश्वविद्यालयका उपकुलपति शरण सिंहले मङ्गलबार वक्तव्य जारी गर्दै विद्यार्थीहरूप्रति भएको दुव्र्यवहारका लागि माफी माग्नुभएको छ । कारबाहीमा परेका दुई जना कर्मचारीले पनि सामाजिक सञ्जालमार्फत भिडियोमा माफी मागेका छन् । प्रकृतिका परिवारका सदस्य भुवनेश्वर पुगेका छन् भने उनको शवको पोस्टमार्टमको तयारी भएको छ । सरकारको ध्यानाकर्षण राष्ट्रिय सभाले भारतको कलिङ्गा इन्स्टिच्युटमा अध्ययनरत नेपाली छात्राको रहस्यमय मृत्युको विषयमा कूटनीतिक पहल गरी उचित न्याय प्रदान गर्न सरकारको ध्यानाकर्षण गराएको छ । नेपाली छात्राको रहस्यमय मृत्युको विषयले गम्भीर ध्यानाकर्षण भएको सभाले जनाएको छ । राष्ट्रिय सभाको मङ्गलबारको बैठकमा आकस्मिक समयमा धारणा राख्नुहुने मोहम्मद खालिद, तुलप्रसाद विश्वकर्मा, राधेश्याम पासवान, रेणु चन्दलगायतका सदस्यले पीडित छात्राको परिवारजनले न्याय पाउनुपर्ने तथा अध्ययनरत छात्रछात्राको सुरक्षाको सुनिश्चितताका लागि कूटनीतिक माध्यमबाट सरकारले अग्रसरता लिनुपर्ने जिकिर गर्नुभयो । सभाका अध्यक्ष नारायणप्रसाद दाहालले भन्नुभयो, “कलिङ्गा इन्स्टिच्युट अफ इन्डस्ट्रियल टेक्नोलोजीमा अध्ययनरत छात्राको रहस्यमय मृत्युको विषयमा सत्यतथ्य छानबिन गरी यथार्थ अवस्था पहिचान गर्नुका साथै उचित न्याय प्रदान गर्न यथाशीघ्र गम्भीर रूपमा कूटनीतिक पहल गर्न नेपाल सरकारको ध्यानाकर्षण गराउँछु ।” सभाले सो कलेजमा अध्ययनरत नेपाली छात्रछात्राले सुरक्षित वातावरणमा निर्भीकताका साथ अध्ययन गर्ने वातावरण बनाउन सरकारलाई आग्रह गरेको छ । कूटनीतिक पहल गर्न आग्रहभारतको ओडिसाको कलिङ्गा इन्स्टिच्युट अफ इन्डस्ट्रियल टेक्नोलोजी (केआइआइटी) विश्वविद्यालयमा अध्ययनरत नेपाली छात्रा प्रकृति लम्सालको मृत्युको घटना छानबिन र क्षतिपूर्तिका लागि कूटनीतिक पहल अघि बढाउन सांसदहरूले सरकारको ध्यानाकर्षण गराएका छन् । प्रतिनिधि सभाको आकस्मिक, शून्य र विशेष समयमा सांसदहरूले दोषीलाई कानुनी कारबाही गर्न र क्षतिपूर्तिका लागि पहल गर्न सरकारको ध्यानाकर्षण गराएका हुन् । विश्वविद्यालयमा अध्ययनरत प्रकृतिले आत्महत्या गरेको घटना छानबिनको माग सांसदहरूले गरेका हुन् । न्यायका लागि विद्यार्थीले गरेको आन्दोलनपछि विश्वविद्यालयले नेपाली विद्यार्थीलाई घर फर्काएको थियो तर दिल्लीस्थित नेपाली दूतावासको पहलपछि विश्वविद्यालयले घटनामा माफी माग्दै विद्यार्थी फर्काउन सुरु गरिसकेको छ । प्रतिनिधि सभाको मङ्गलबारको बैठकमा सत्तापक्ष तथा प्रतिपक्षका सांसदले उक्त घटनाको छानबिन र क्षतिपूर्तिको पहलका लागि आग्रह गरेका हुन् । आकस्मिक समयमा नेकपा (माओवादी केन्द्र) का सांसद माधव सापकोटाले उक्त घटनामा विद्यार्थीमाथि भएको ज्यादतीबारे राज्य मूकदर्शक बन्न नमिल्ने बताउनुभयो । सापकोटाले विश्वविद्यालय प्रशासन र कर्मचारीले नेपाल र नेपालीमाथि नै होच्याउने प्रकृतिबाट धारणा व्यक्त गरेको पनि बताउनुभयो । यस्तै राष्ट्रिय स्वतन्त्र पार्टीका सांसद मनीष झाले घटनाको विरोध गर्दै विद्यार्थीमाथि बल प्रयोग भएको बताउनुभयो । प्रकृतिको न्यायका लागि सरकारले शीघ्र पहल गर्नुपर्ने धारणा झाले राख्नुभयो । राप्रपाका सांसद ध्रुवबहादुर प्रधानले घटना नेपाल र नेपालीप्रतिको समेत अपमान भएको बताउनुभयो । यस्तै एमाले सांसद ठाकुर गैरेले घटनाले सिङ्गो मुलुक तरङ्गित भएको बताउनुभयो । नेपाली विद्यार्थीमाथिको ज्यादती र घटनाबारे विश्वविद्यालय प्रशासनका उच्च कर्मचारीबाट व्यक्त धारणा र प्रयोग भएको शब्दावली गलत भएको धारणा गैरेले राख्नुभयो । यस्तै सदनको शून्य समयमा राप्रपा सांसद बिना लामाले विद्यार्थीमाथि अत्यधिक बल प्रयोग भएकोबारे सरकारको ध्यानाकर्षण गराउनुभयो । लामाले पीडितको न्यायका लागि सरकारले शीघ्र कूटनीतिक पहल गर्नुपर्ने धारणा राख्नुभयो । नेपाली कांग्रेसका सांसद शान्ति विकले घटनाको छानबिनका लागि सरकारले कूटनीतिक पहल गर्नुपर्ने धारणा राख्नुभयो । विश्वविद्यालयमा रहेका नेपाली विद्यार्थीको सुरक्षाबारे संवेदनशील हुन पनि विकले आग्रह गर्नुभयो । सांसद शेरबहादुर कुँवरले उक्त विश्वविद्यालयमा अध्ययनरत नेपाली विद्यार्थीको सुरक्षा र सहज पठनपाठनको वातावरण निर्माणका लागि सरकारको ध्यानाकर्षण गराउनुभयो । यस्तै सभाको विशेष समयमा नेपाली कांग्रेसका प्रमुख सचेतक श्यामकुमार घिमिरेले ओडिसा घटनामा सरकारले तदारुकता देखाएको बताउनुभयो । घिमिरेले घटनाको छानबिन र पीडितको क्षतिपूर्तिका लागि कूटनीतिक पहल गर्न आग्रह गर्नुभयो । सांसद शक्तिबहादुर बस्नेतले सबै दल र सांसदले उठाएका विषयमा सरकार गम्भीर बन्नुपर्ने बताउनुभयो । बस्नेतले हालै प्रधानमन्त्रीसँग भएका प्रश्नोत्तरका क्रममा विपक्षी दलले उठाएका विषयमा प्रतिप्रश्न भएकोमा पनि असन्तुष्टि जनाउनुभयो । एनओसी रोक्ने चेतावनीशिक्षा, विज्ञान तथा प्रविधि मन्त्रालयले भारतको कलिङ्गा इन्स्टिच्युट अफ इन्डस्ट्रियल टेक्नोलोजी (केआइआइटी) मा अध्ययनरत नेपाली विद्यार्थीका समस्या समस्या समाधान गर्न शिक्षा, विज्ञान तथा प्रविधि मन्त्रालयले अनुरोध गरेको छ । साथै विद्यार्थीलाई सुरक्षित वातावरणमा पढ्ने वातावरण सिर्जना नगरेमा भारतको ओडिसा राज्यका सम्पूर्ण विश्वविद्यालय तथा शैक्षिक संस्थामा अध्ययनका लागि वैदेशिक अध्ययन अनुमति पत्र (एनओसी) रोक्ने चेतावनी पनि मन्त्रालयले दिएको छ । मन्त्रालयले मङ्गलबार विज्ञप्ति निकालेर घटनाको समाधान नगरे एनओसी रोक्ने चेतावनी दिएको हो । मन्त्रालयका प्रवक्ता शिवकुमार सापकोटाद्वारा हस्ताक्षरित विज्ञप्तिमा भनिएको छ, “उक्त घटनाबाट सृर्जित समस्याको न्यायपूर्ण र वैधानिक रूपमा समाधान नगरिएमा भविष्यका लागि भारतको ओडिसा राज्यका विश्वविद्यालय शिक्षण संस्थानमा अध्ययनका लागि प्रदान गर्दै आएको वैदेशिक अध्ययन अनुमतिपत्र एनओसी प्रदान गर्ने कार्य स्थगित गर्न सकिने बेहोरा पनि सम्बन्धित सबैको जानकारीका लागि अनुरोध छ ।”विद्यार्थीले सम्बन्धित विश्वविद्यालयले निर्धारण गरेको नियम पालना गरी नियमानुसार बुझाउनुपर्ने शुल्क बुझाई अध्ययन गर्न पाउने विश्वव्यापी मान्यताविपरीत विश्वविद्यालय प्रशासनबाट विद्यार्थीमाथि दुव्र्यवहार गरिएकोप्रति पनि मन्त्रालयले दुःख व्यक्त गरेको छ । घटनाको विषयमा समस्या समाधानका लागि कूटनीतिक पहल गरिदिन शिक्षा मन्त्रालयले सोमबार नै परराष्ट्र मन्त्रालयलाई अनुरोध गरेको थियो ।",
      "link": "https://gorkhapatraonline.com/news/143866",
      "image": "https://gorkhapatraonline.com/storage/media/253676/conversions/prakriti-_lamsal_issue-_protest_ADHIKARI-KABIN00005-original-thumb.jpg"
    },
    {
      "slug": "143865",
      "title": "आज नवौँ निर्वाचन दिवस",
      "timestamp": 1739923200000,
      "source": "gp",
      "content": "‘निर्वाचनको प्रभावकारिता : आमनागरिकको सहभागिता’ नारासहित फागुन ७ गते बुधबार (आज) नवौँ निर्वाचन दिवस मनाइँदै छ ।",
      "longContent": "गोरखापत्र समाचारदाताकाठमाडौँ, फागुन ७ गते । ‘निर्वाचनको प्रभावकारिता : आमनागरिकको सहभागिता’ नारासहित फागुन ७ गते बुधबार (आज) नवौँ निर्वाचन दिवस मनाइँदै छ । विक्रम संवत् २०१५ फागुन ७ गते नेपालमा आमनिर्वाचन प्रारम्भ भई बालिग नेपालीले आफ्नो अधिकार उपयोग गर्न पाएको स्मरणमा निर्वाचन दिवस मनाइँदै आएको हो । निर्वाचन दिवसका अवसरमा निर्वाचन आयोगका प्रमुख आयुक्त दिनेशकुमार थपलियाले असल अन्तर्राष्ट्रिय अभ्यासको अनुसरण गर्दै नेपालको वर्तमान निर्वाचन प्रणाली र प्रक्रियालाई थप प्रभावकारी बनाउन सङ्कल्पित रहेको बताउनुभएको छ । उहाँले आयोगको संस्थागत सुदृढीकरण, प्रविधियुक्त निर्वाचन व्यवस्थापन, निर्वाचनसम्बन्धी नीतिगत तथा कानुनी सुधारसमेतबाट नागरिक सहभागिता अभिवृद्धिमार्फत निर्वाचन प्रणालीका चुनौती सम्बोधन गर्न आयोग क्रियाशील रहेको बताउनुभयो ।",
      "link": "https://gorkhapatraonline.com/news/143865",
      "image": "https://gorkhapatraonline.com/storage/media/253675/conversions/nirwachan-original-thumb.jpg"
    }
  ]
}