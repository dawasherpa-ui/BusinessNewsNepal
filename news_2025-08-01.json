{
  "date": "2025-08-01T13:25:16.046Z",
  "news": [
    {
      "slug": "166057",
      "title": "कृषि ज्ञान केन्द्रमा ट्युबवेलका लागि आवेदन बुझाउन किसानको भीड",
      "timestamp": 1754006400000,
      "source": "gp",
      "content": "कृषि ज्ञान केन्द्र धनुषामा स्यालो ट्युबवेलका लागि आवेदन दिने किसानको भीड लागेको छ । कृषि ज्ञान केन्द्रले स्यालो ट्युबवेल जडानका लागि आवेदन माग गरेपछि निवेदन बुझाउने किसानको भीड लागेको हो ।",
      "longContent": "विजयकुमार साह ढल्केबर, साउन १६ गते । कृषि ज्ञान केन्द्र धनुषामा स्यालो ट्युबवेलका लागि आवेदन दिने किसानको भीड लागेको छ । कृषि ज्ञान केन्द्रले स्यालो ट्युबवेल जडानका लागि आवेदन माग गरेपछि निवेदन बुझाउने किसानको भीड लागेको हो । केन्द्रका कृषि प्राविधिक गणेश अधिकारीले सुक्खा एवं खडेरीबाट तत्काल राहतका लागि भूमिगत सिँचाइ व्यवस्थापन सहयोग कार्यक्रमअन्तर्गत स्यालो ट्युबवेल जडानका लागि आवेदन मागरिएको बताउनुभयो । उहाँले शुक्रबारसम्म ११ सयभन्दा बढी आवेदन प्राप्त भएको जानकारी दिनुभयो । उहाँका अनुसार निवदेन बुझाउने समय आइतबारसम्म रहेकाले यो संख्या अझै बढ्छ । प्राविधिक अधिकारीले कार्यालयले उपलब्ध गराउने स्यालो ट्युबवेलभन्दा बढी सङ्ख्यामा निवदेन प्राप्त भइरहेको बताउनुभयो । उहाँले भन्नुभयो, ‘कार्यालसँग दुई सयको हाराहारीमा स्यालो ट्युबवेल जडान गर्ने बजेट छ । तर निवदेन त्यसको दोब्बर प्राप्त भएको छ ।’ उहाँले प्राप्त निवेदनको छानबिन गरी मापदण्ड पुगेका किसानको खेतबारीमा स्यालो ट्युबवेल जडान प्रक्रिया अगाडि बढाउने बताउँदै यस वर्ष प्रर्याप्त वर्षा नभएकाले सिँचाइको विकल्प स्यालो ट्युबवेलतर्फ आकर्षण बढेको बताउनुभयो । आवेदन दिन आएका किसान रामचन्द्र महतोले लामो समयदेखि वर्षा नभएकाले धान रोपाइँ रोकिएको बताउनुभयो । उहाँले भन्नुभयो, ‘यस वर्ष समयमा पानी परेन । खेत सबै सुक्खा छ । यसैगरीे सबैला नगरपालिकाका अर्का किसान श्यामबाबु यादवले सिँचाइको सुविधा नहुँदा धान खेती गर्न समस्या भएको बताउनुभयो । कृषि ज्ञान केन्द्र धनुषाले साउन १२ गते सूचना प्रकाशित गरेर सात दिनभित्र आवश्यक कागजातसहित निवेदन पेस गर्न आह्वान गरेको थियो । आवेदन पेस गर्नका लागि किसान १० रुपियाँको हुलाक टिकट टाँस भएको आवेदन फारम, नागरिकताको प्रतिलिपि, स्थानीय तहको सिफारिस, जग्गाधनी पुर्जाको प्रतिलिपि र जडान गर्ने कित्ताको प्रमाणित नक्सालगायतका कागजातहरू माग गरेको छ ।",
      "link": "https://gorkhapatraonline.com/news/166057",
      "image": "https://gorkhapatraonline.com/storage/media/292952/conversions/kishan-original-thumb.jpg"
    },
    {
      "slug": "166048",
      "title": "विश्व व्यापारलाई पुनः आकार दिन दर्जनौँ देशमाथि कर लगाउने ट्रम्पको आदेश",
      "timestamp": 1754006400000,
      "source": "gp",
      "content": "अमेरिकी राष्ट्रपति डोनाल्ड ट्रम्पले बिहीबार दर्जनौँ व्यापारिक साझेदारहरूमा पुनः कर लगाउने आदेश दिनुभएको छ । यो अमेरिकी अर्थतन्त्रलाई फाइदा पुर्याउन विश्वव्यापी व्यापार पुनर्निर्माण गर्ने उहाँको मुख्य रणनीति हो ।",
      "longContent": "वासिङ्टन, साउन १६ गते । अमेरिकी राष्ट्रपति डोनाल्ड ट्रम्पले बिहीबार दर्जनौँ व्यापारिक साझेदारहरूमा पुनः कर लगाउने आदेश दिनुभएको छ । यो अमेरिकी अर्थतन्त्रलाई फाइदा पुर्‍याउन विश्वव्यापी व्यापार पुनर्निर्माण गर्ने उहाँको मुख्य रणनीति हो ।तथापि थप वार्ताको ढोका खुला राख्ने एक सानो राहतमा ह्वाइट हाउसले यी उपायहरू पहिले अपेक्षा गरिएझैँ शुक्रबार नभएर एक साताभित्र लागू हुने बताएको छ । यी करहरू कच्चा आर्थिक शक्तिको प्रदर्शन हुन् जसलाई ट्रम्पले अमेरिकी निर्यातकर्ताहरूलाई बलियो स्थितिमा राख्ने र विदेशी आयातलाई बाहिर राखेर घरेलु उत्पादनलाई प्रोत्साहन दिने भनेर हेर्नुहुन्छ ।तर बलियो दृष्टिकोणले विश्वको सबैभन्दा ठूलो अर्थतन्त्रमा मुद्रास्फीति र अन्य नकारात्मक प्रभावको डर बढाएको छ । साथै युरोपेली सङ्घ (इयु) र जापानसहितका द्विपक्षीय व्यापार सम्झौताको प्रभावकारितामाथि प्रश्नहरू झुन्डिरहँदा ट्रम्पको योजनाको नतिजा अनिश्चित रहेको छ । कार्यकारी आदेशमा ट्रम्पको नयाँ उपायहरूले अप्रिलमा अनुचित व्यापारिक अभ्यासहरूको हवाला दिएर ‘पारस्परिक’ भन्सार शुल्क सुरु गर्दा लगाइएको हालको १० प्रतिशत स्तरबाट झन्डै ७० अर्थतन्त्रमा कर बढाउँछ ।व्यापारिक साझेदार अनुसार फरक फरक हुने करका उच्च स्तरहरू ४१ प्रतिशतसम्म हुन्छन् । ट्रम्पले अप्रिलमा धम्की दिइएका केही करका स्तरहरू पनि समायोजन गर्नुभयो । स्विट्जरल्यान्डले अब उच्च ३९ प्रतिशत भन्सार शुल्क र थाइल्यान्डले कम १९ प्रतिशत दरको सामना गर्नुपर्नेछ । ताइवानी उत्पादनहरूमा भन्सार शुल्क २० प्रतिशतमा संशोधन गरियो, तर यसका राष्ट्रपति लाइ चिङ–तेले अझ कम स्तर खोज्ने वाचा गर्नुभएको छ ।ट्रम्पले क्यानाडाली सामानहरूमा छुट्टै ३५ प्रतिशत कर बढाउनुभएको छ । यद्यपि एनबिसीको अन्तर्वार्तामा उहाँले थप वार्ताका लागि खुला रहेको सङ्केत गर्नुभयो । क्यानाडा र मेक्सिकोले छुट्टै भन्सार शुल्क व्यवस्थाको सामना गर्छन् । तर उत्तर अमेरिकी व्यापार सम्झौता अन्तर्गत संयुक्त राज्य अमेरिकामा प्रवेश गर्ने आयातका लागि छुटहरू कायम छन् । “यसमा कुनै शङ्का छैन-विगत केही महिनामा सम्पन्न भएको कार्यकारी आदेश र सम्बन्धित सम्झौताहरूले दोस्रो विश्वयुद्धदेखि अन्तर्राष्ट्रिय व्यापारलाई नियन्त्रण गर्ने व्यापार नियम पुस्तकलाई धुजा धुजा पारेको छ”, एसिया सोसाइटी पोलिसी इन्स्टिच्युटका वरिष्ठ उपाध्यक्ष वेन्डी कटलरले भन्नुभयो, “हाम्रा साझेदारहरूले संयुक्त राज्य अमेरिका बिना यसलाई संरक्षण गर्न सक्छन् कि सक्दैनन् भन्ने खुला प्रश्न हो ।”-उन्मत्त वार्ता-नयाँ कर्तव्य र साझेदारहरूसँगको सम्झौताको घोषणाका साथसाथै वार्ताको उन्मत्त शृङ्खलाको बीचमा वासिङ्टनले दुई पटक उनीहरूको कार्यान्वयन स्थगित गरेपछि बढाइएका भन्सार शुल्कहरू आएको हो । बिहीबार मात्रै, ट्रम्पले विद्यमान छुटसहित २५ प्रतिशतको स्तर कायम राख्दै मेक्सिकोका उत्पादनहरूमा भन्सार शुल्क वृद्धि गर्न ढिलाइ गरिरहेको घोषणा गर्नुभयो । उहाँका समकक्षी क्लाउडिया सेनबामसँगको वार्तापछि ९० दिनको स्थगन भएको थियो ।उनासी वर्षीय रिपब्लिकन ट्रम्पले आफ्नो संरक्षणवादी ब्रान्डको कडा-दक्षिणपन्थी राजनीतिमा भन्सार शुल्कलाई मुख्य भाग बनाउनुभएको छ । बिहीबार, उहाँले अमेरिकी अर्थतन्त्रमा शुल्कबिना ‘बाँच्ने वा सफल हुने कुनै सम्भावना छैन’ भनी दाबी गर्नुभयो । तर पछिल्लो आक्रमण ट्रम्पको आपात्कालीन आर्थिक शक्तिको प्रयोग विरुद्ध कानुनी चुनौतीहरूको बीचमा आएको छ । तल्लो अदालतले राष्ट्रपतिले आफ्नो अधिकार नाघेको भनेपछि अमेरिकी पुनरावेदन अदालतले बिहीबार विभिन्न देशलाई लक्षित गर्ने ट्रम्पको व्यापक भन्सार शुल्कहरू विरुद्धका मुद्दाहरूमा तर्कहरू सुनेको थियो ।ट्रम्पले यस वर्ष भन्सार राजस्वमा वृद्धि भएको बताउनुभएको छ भने अर्थशास्त्रीहरूले भन्सार शुल्कले मुद्रास्फीति बढाउन सक्ने चेतावनी दिएका छन् । उहाँको नीतिका समर्थकहरूले तिनीहरूको प्रभाव एक पटकको मात्र हुने तर्क गर्छन् तर विश्लेषकहरू थप स्थायी प्रभावहरू मापन गर्न थप आँकडाको प्रतीक्षा गरिरहेका छन् ।-चीन प्रश्न चिह्न-वासिङ्टनसँग उच्च धम्कीपूर्ण भन्सार शुल्कबाट बच्नका लागि सम्झौता गर्न सफल भएका देशहरू भियतनाम, जापान, इन्डोनेसिया, फिलिपिन्स, दक्षिण कोरिया र इयु थिए । बेलायत पनि संयुक्त राज्य अमेरिकासँग एउटा सम्झौतामा पुगेको थियो । यद्यपि बेलायतलाई सुरुमा उच्च ‘पारस्परिक’ भन्सार शुल्कहरूद्वारा लक्षित गरिएको थिएन ।क्यानाडाका लागि यसको ३५ प्रतिशत शुल्कबाट बच्न ट्रान्सशिप गरिएका सामानहरूले अझ उच्च स्तरहरूको सामना गर्नुपर्ने ह्वाइट हाउसको ‘फ्याक्ट सिट’ ले बताएको छ । प्रधानमन्त्री मार्क कार्नीले सेप्टेम्बरमा संयुक्त राष्ट्रसङ्घीय महासभामा प्यालेस्टिनी राज्यलाई मान्यता दिने योजना घोषणा गर्नुभएपछि वासिङ्टनसँग यसको व्यापारिक सम्बन्धले नयाँ खतराको सामना गर्नु परेको थियो ।यद्यपि ट्रम्पको पछिल्लो आदेशले अप्रिलमा सुरुमा लक्षित नगरिएका इक्वेडर, घाना र आइसल्यान्डसहितका धेरै देशमा १५ प्रतिशतसम्म कर बढाएको देखिन्छ । उल्लेखनीय रूपमा यस नाटकबाट बहिष्कृत चीन थियो । चीनले अगस्ट १२ को अन्तिम मिति सामना गरिरहेको छ । त्यस मितिबाट भन्सार शुल्कहरू उच्च स्तरमा फर्कन सक्छन् । वासिङ्टन र बेइजिङले एक समयमा जवाफी भन्सार शुल्कहरू तीन अङ्कको स्तरमा पुर्याएका थिए, तर दुवै देशले अस्थायी रूपमा यी भन्सार शुल्कहरू घटाउन सहमति जनाएका छन् र आफ्नो युद्धविराम विस्तार गर्न काम गरिरहेका छन् । रासस/एएफपी",
      "link": "https://gorkhapatraonline.com/news/166048",
      "image": "https://gorkhapatraonline.com/storage/media/292920/conversions/trump-original-thumb.jpg"
    },
    {
      "slug": "166021",
      "title": "खडेरीले धान खेती सुक्दै",
      "timestamp": 1754006400000,
      "source": "gp",
      "content": "नियमित वर्षा नहुँदा बागलुङका किसानले लगाएको धान खेती सुक्न थालेको छ । असारमा रोपिएको धानमा सिँचाइको अभावमा गह्रा फाट्ने, धान सुक्ने र केही ठाउँमा रोपाइँ नै गर्न नसक्ने भएपछि किसान चिन्तित बनेका छन् ।",
      "longContent": "ढोरपाटन समाचारदाता बागलुङ, साउन १६ गते । नियमित वर्षा नहुँदा बागलुङका किसानले लगाएको धान खेती सुक्न थालेको छ । असारमा रोपिएको धानमा सिँचाइको अभावमा गह्रा फाट्ने, धान सुक्ने र केही ठाउँमा रोपाइँ नै गर्न नसक्ने भएपछि किसान चिन्तित बनेका छन् । सिँचाइको अभाव र रोगको प्रकोपले किसान मर्कामा परेका छन् । जिल्लामा हालसम्म ९० प्रतिशत रोपाइँ गरिए पनि बाँकी १० प्रतिशत जमिनमा खडेरीका कारण रोपाइँ हुन सकेको छैन । खडेरीका कारण धान खेती सुक्नुका साथै डडुवा, गाबा कुइने र बेरुवा जस्ता रोगले रोपो मर्न थालेको बानपा–४, कुडुँलेका किसान तारानाथ सापकोटाले बताउनुभयो ।  सापकोटाले भन्नुभयो, “पानी नहुँदा रोपेको धान सुक्न थालेको छ । पानीका लागि तँछाडमछाड गर्नुपर्ने अवस्था छ ।” नरोपिएको जमिन बाँझै रहेको किसानको भनाइ छ । रोपिएको धानमा समेत सुक्खा र रोगको समस्या देखिएको अर्का किसान धुव्र पौडेलले बताउनुभयो ।  गत वर्ष असारभित्रै धान रोपाइँ सक्ने गरिए पनि यो वर्ष साउनको मध्यसम्म पनि कतिपय ठाउँमा रोपाइँ हुन नसकेको जगबहादुर पुनले बताउनुभयो । पुनले भन्नुभयो, “सिँचाइका लागि पानीको अभावमा किसानबिच झगडासमेत हुने गरेको छ ।” जिल्लामा ३० हजार ५३० हेक्टरमा जमिनमा धान खेती हुँदै आएकामा ४५ हजार एक हेक्टरमा वर्षापछि मात्र खेती गरिँदै आएको छ । अधिकांश ठाउँमा सिँचाइको व्यवस्था नहुँदा किसान आकाशको पानीको भर पर्नुपर्ने बाध्यता रहेको छ । सिँचाइ नपुगेका ठाउँमा मूल फुटेपछि मात्र रोपाइँ गर्ने गरिएको छ । यस वर्ष मनसुन कम सक्रिय भएकाले पर्याप्त पानी नपर्दा केही स्थानमा रोपाइँ प्रभावित भएको कृषि ज्ञान केन्द्रका सूचना अधिकारी सन्तोष अधिकारीले बताउनुभयो । धानलाई आवश्यक पर्ने पानी अपुग भएकोले उत्पादनसमेत कमी हु नसक्ने उहाँको भनाइ छ । यहाँ चैते धान १० हेक्टर र बर्खे धान पाँच हजार सात सय छ हेक्टरमा खेती हुँदै आएको छ । बलेवा, गलकोट, मूलपानी, सिगाना, जैमिनी, बडीगाड, बुर्तिवाङ र काठेखोला क्षेत्रमा धान खेती बढी हुने गरेको छ । जिल्लाको तल्लो भागमा वर्षमा दुई पटक धान खेती हुने गर्छ । स्थानीय जातका मसिनो, गुडुरा, गोला, कनजिरा, बिर्मफुलेसँगै खुमल–४, जेठो बुढो, लुम्ले–२, युएस–३१२, जिटी–७० र बासमती धान यहाँ खेती हुँदै आएको छ । मनसुनको अनिश्चित र सिँचाइ सुविधाको कमीले यस वर्ष बागलुङको धान खेतीमा गिरावट आउने किसानले आकलन गरेका छन् ।",
      "link": "https://gorkhapatraonline.com/news/166021",
      "image": "https://gorkhapatraonline.com/storage/media/292848/conversions/dhan-kheti-sukeko-,-Baglung-original-thumb.jpg"
    },
    {
      "slug": "165986",
      "title": "आशावान् युवा समृद्धिका आधार : प्रम",
      "timestamp": 1754006400000,
      "source": "gp",
      "content": "प्रधानमन्त्री केपी शर्मा ओलीले हिम्मत नहार्ने र भविष्यप्रति आशावान् युवा उद्यमीले ‘समृद्ध नेपाल, सुखी नेपाली’ को राष्ट्रिय आकाङ्क्षा पूरा गर्न योगदान दिने बताउनुभएको छ ।",
      "longContent": "गोरखापत्र समाचारदाताकाठमाडौँ, साउन १६ गते । प्रधानमन्त्री केपी शर्मा ओलीले हिम्मत नहार्ने र भविष्यप्रति आशावान् युवा उद्यमीले ‘समृद्ध नेपाल, सुखी नेपाली’ को राष्ट्रिय आकाङ्क्षा पूरा गर्न योगदान दिने बताउनुभएको छ । प्रधानमन्त्री निवास, बालुवाटारमा बिहीबार औद्योगिक व्यवसाय विकास प्रतिष्ठानद्वारा आयोजित ‘प्रधानमन्त्रीसँग स्टार्टअप उद्यमी’ कार्यक्रममा प्रधानमन्त्री ओलीले नेपाललाई विकसित भएको देख्न चाहने र सुन्दर भविष्यको कल्पना र योजनामा लाग्ने युवाको योगदान मुलुकको प्रगतिका लागि महत्वपूर्ण हुने विचार व्यक्त गर्नुभयो । भविष्यलाई परित्याग गरिएमा केही पनि बाँकी नरहने भएकाले विकसित मुलुकको सुन्दर भविष्यप्रति आशावादी भएर हामी सक्छौँ भन्ने भावका साथ लाग्नुपर्नेमा उहाँले जोड दिनुभयो । मुलुक सन् २०२६ मा विकासशील मुलुकका रूपमा स्तरोन्नति हुन लागेको भन्दै प्रधानमन्त्री ओलीले आधुनिकीकरण र उत्पादन वृद्धिका उपायमा लाग्न युवा उद्यमीलाई आग्रह गर्नुभयो । “हामी सन् २०२६ मा विकासशील मुलुकमा स्तरोन्नति हुँदै छौँ । त्यसपछि विकसितमा पुग्ने छौँ”, उहाँले भन्नुभयो, “हाम्रो देश अरूले आएर बनाइदिँदैन । हामीले नै बनाउने हो ।” नवप्रवर्तनमा लागेका युवा उद्यमीले प्रविधिको प्रयोग, विकास र अभ्यासका आधारमा आधुनिकीकरण र उत्पादन वृद्धि गर्न सक्ने विचार उहाँले व्यक्त गर्नुभयो । मुलुकमा नकारात्मकता फैलाउन केही व्यक्ति उद्यत रहेको भन्दै उहाँले त्यस्ता नकारात्मक पक्षको पछि नलागी सिर्जनशीलता र उद्यमशीलता प्रवर्धन गर्दै जान प्रधानमन्त्री ओलीले युवालाई प्रेरित गर्नुभयो । उहाँले भन्नुभयो, “हामी सबै लागेमा नेपाल बन्छ ।” कार्यक्रममा नेपाली उद्यमीका विविध उत्पादन स्टलको प्रधानमन्त्रीले अवलोकन गर्नुभएको थियो ।",
      "link": "https://gorkhapatraonline.com/news/165986",
      "image": "https://gorkhapatraonline.com/storage/media/292810/conversions/KP-PHOTO-2025-07-31-14-03-02-original-thumb.jpg"
    },
    {
      "slug": "165985",
      "title": "सुनको मूल्य बढ्दै आयात घट्दै",
      "timestamp": 1754006400000,
      "source": "gp",
      "content": "सुनको मूल्य बढ्दै गएपछि आयात परिणाम घट्दै गएको छ । निरन्तर मूल्य बढ्दा आन्तरिक बजारमा खपत घटेर आयातमा उल्लेख्य कमी आएको हो । सुनको आयात घट्दा सुनबाट सङ्कलन हुने राजस्वमा समेत कमी आएको छ ।",
      "longContent": "काठमाडौँ, साउन १६ गते । सुनको मूल्य बढ्दै गएपछि आयात परिणाम घट्दै गएको छ । निरन्तर मूल्य बढ्दा आन्तरिक बजारमा खपत घटेर आयातमा उल्लेख्य कमी आएको हो । सुनको आयात घट्दा सुनबाट सङ्कलन हुने राजस्वमा समेत कमी आएको छ । नेपाल सुनचाँदी व्यवसायी महासङ्घका अनुसार पछिल्लो पाँच वर्षमा सुनको मूल्य तोलामा एक लाख दुई हजार रुपियाँले बढेको छ । आर्थिक वर्ष २०७७/७८ मा प्रतितोला ९२ हजार चार सय रुपियाँ रहेको सुनको मूल्य बढेर अहिले एक लाख ९३ हजार छ सय रुपियाँ पुगेको छ ।  महासङ्घका अनुसार एक वर्षको अवधिमा बजारमा सुनको मूल्य तोलामा झन्डै ४९ हजार रुपियाँले बढेको छ ।आन्तरिक कारण मात्र नभई अन्तर्राष्ट्रिय बजारमा सुनको मूल्य बढ्दा त्यसको प्रभाव स्थानीय बजारमा पर्ने गर्दछ । अन्तर्राष्ट्रिय बजारमा सुनको मूल्य बढ्नुको कारणमा अमेरिकी केन्द्रीय बैङ्कको ब्याजदर, अमेरिकी डलरको प्रभुत्व कमजोर बनाउन चीनले सुनलाई महत्व दिनु, केन्द्रीय बैङ्कहरूले सुन खरिद बढाउनु, भूराजनीतिक द्वन्द्व र आर्थिक गतिविधिमा सुस्तता देखिनुलगायत रहेका छन् । भन्सार विभागका अनुसार आव २०७७/७८ मा तीन हजार ९२४ केजी सुन आयात भएकोमा गत आव २०८१/८२ मा घटेर एक हजार ३८९ केजीमा झरेको छ । सुनचाँदी व्यवसायी तेजरत्न शाक्यले मूल्य बढ्दा बजारमा सुनको माग न्यून हुँदा आयातमा समेत कमी आएको बताउनुभयो । “सामान्य अवस्थामा वार्षिक पाँच हजारदेखि सात हजार पाँच सय केजी सुन आयात हुने गरेको थियो,” उहाँले भन्नुभयो, “पछिल्लो समय निरन्तर सुनको मूल्य बढेसँगै उपभोक्ताको क्रयशक्ति न्यून हुँदा बजारमा सुनको माग बढ्न सकेको छैन ।” गत आव २०८१/८२ मा त सुनको आयात ५० प्रतिशतले घटेको छ । भन्सार विभागको तथ्याङ्क अनुसार आव २०८१/८२ मा १७ अर्ब १२ करोड ८९ लाख ५० हजार रुपियाँ बराबरको एक हजार ३८९ केजी सुन आयात भएको छ । अघिल्लो आव २०८०/८१ मा २३ अर्ब ६५ करोड ३९ लाख १६ हजार रुपियाँ बराबरको दुई हजार ६५१ केजी सुन आयात भएको थियो । गत आवमा सुनको आयात घट्दा राजस्व सङ्कलनसमेत आधाले घटेर एक अर्ब ८५ करोड ६८ लाख ६० हजार रुपियाँ सङ्कलन भएको छ । अघिल्लो आवमा सुन आयातबाट तीन अर्ब ६४ करोड ८३ लाख सात हजार रुपियाँ राजस्व सङ्कलन भएको थियो ।गत आवको बजेटमार्फत सुनको भन्सार महसुल बढाएर २० प्रतिशत पुगेको थियो । व्यवसायीको विरोधपछि गत कात्तिकमा भन्सार महसुल २० प्रतिशतबाट घटाइएको थियो । त्यसको प्रभावले गर्दा पनि सुनको आयातमा कमी भएको शाक्यको भनाइ छ ।  सरकारले चालु आव २०८२/८३ को बजेटमार्फत सुनको कारोबारमा दुई प्रतिशत विलासिता कर र हिराजडित गहनामा १३ प्रतिशत मूल्य अभिवृद्धि कर (भ्याट) लगाएको छ । यसको असरले गर्दा पनि सुनको आयातमा कमी भएको व्यवसायीको भनाइ छ । विलासिता कर र भ्याट फिर्ता गर्नुपर्ने मागसहित व्यवसायी विरोधमा उत्रेपछि सरकारले करको विषयमा अध्ययन गर्न कार्यदल गरेको थियो । कार्यदलले अन्तिम प्रतिवेदन पेस नगरेकाले पनि कर र भ्याट यथावत् रहेको व्यवसायीको भनाइ छ । सुनमा लगाएको विलासिता करले सुन थप महँगो हुँदा कारोबार न्यून भएको भएको व्यवसायीको भनाइ छ । मुख्य बजारका सुन पसलमा सामान्य कारोबार भए पनि अन्य पसल भने सुनसान रहेका छन् ।",
      "link": "https://gorkhapatraonline.com/news/165985",
      "image": "https://gorkhapatraonline.com/storage/media/292809/conversions/2332-original-thumb.jpg"
    },
    {
      "slug": "165983",
      "title": "सहरी क्षेत्रमा कोदोको खपत बढ्दै",
      "timestamp": 1754006400000,
      "source": "gp",
      "content": "सरकारले पहिलो पटक राष्ट्रिय कोदो दिवस मनाउन लागेको छ । ‘कोदोजन्य परिकारको आहार : खाद्य सुरक्षा र स्वस्थ जीवनको आधार’ भन्ने नारासाथ शुक्रबार कोदो दिवस मनाउन लागिएको हो ।",
      "longContent": "गोरखापत्र समाचारदाताकाठमाडौँ, साउन १७ गते । सरकारले पहिलो पटक राष्ट्रिय कोदो दिवस मनाउन लागेको छ । ‘कोदोजन्य परिकारको आहार : खाद्य सुरक्षा र स्वस्थ जीवनको आधार’ भन्ने नारासाथ शुक्रबार कोदो दिवस मनाउन लागिएको हो । कृषि तथा पशुपन्छी विकास मन्त्रालय र विभिन्न कृषक सङ्गठनले कोदो दिवस मनाउन लागेका हुन् । कोदो बालीको प्रवर्धन गर्नुका साथै खेती विस्तार गर्न कोदो दिवस मनाउन लागिएको मन्त्रालयले जनाएको छ । उक्त मन्त्रालयका अनुसार आर्थिक वर्ष २०८०/८१ दुई लाख २४ हजार ९३५ हेक्टर क्षेत्रफलमा तीन लाख ७३२ मेट्रिक टन कोदो उत्पादन भएको छ । कोदोजन्य बालीको उत्पादकत्व प्रतिहेक्टर १.३३ मेट्रिक टन रहेको छ ।कोदोजन्य बालीमा उन्नत प्रविधिको प्रयोग, सिँचाइ, मलखादको व्यवस्था गर्न सके उत्पादन तथा उत्पादकत्व बढाउन सकिने सम्भावना रहेको छ । कोदोका परिकार स्वास्थ्यका लागि लाभदायक मानिने भएकाले पनि पछिल्लो समय सहरी क्षेत्रमा कोदोको खपत बढ्दै गएको छ । बजारमा माग बढ्न थालेपछि स्थानीय उत्पादनले माग धान्न नसक्दा बाहिरी मुलुकबाट आयात हुने गरेको छ । भन्सार विभागको तथ्याङ्क अनुसार आव २०८१/८२ मा ७६ करोड ६३ लाख ८६ हजार बराबरको करिब १८ हजार ३१६ मेट्रिक टन कोदोजन्य वस्तुको आयात भएको छ । सोही वर्ष ९४ लाख सात हजार बराबरको ७० मेट्रिक टन कोदोजन्य वस्तु निर्यात भएको थियो । कृषि विभागका महानिर्देशक प्रकाशकुमार सञ्जेलले स्थानीय उत्पादन माग धान्न नसक्दा ठुलो परिणाममा कोदो आयात भइरहेकाले कोदोजन्य बालीको आयात रोक्नका लागि उत्पादन तथा उत्पादकत्व बनाउन आवश्यक रहेको बताउनुभयो । कोदोजन्य बालीले साना किसानको आयआर्जन बढाउन, खाद्य तथा पोषण सुरक्षा गर्न, दिगो विकास लक्ष्य हासिल गर्न सहयोग पुग्ने उहाँको भनाइ छ । कोदोको रोटी, ढिँडो र सातु जस्ता परम्परागत परिकारका साथै केक, ब्रेड, चाउमिन, कुकिज, बिस्कुट, पिज्जा, दुनट जस्ता आधुनिक परिकारमा विविधीकरण गरेर कोदोजन्य बालीको उपभोग बढाउन सकिने उहाँको भनाइ छ । कोदोजन्य बालीमा प्रोटिन, फाइबर, भिटामिन, आइरन, क्याल्सियम, म्याग्नेसियमलगायतका तत्व पाइन्छ । नेपाल कृषि अनुसन्धान परिषद् (नार्क) ले कोदोजन्य कोदोका छ वटा, चिनोको एक, कागुनोको एक गरी आठ वटा जात उन्मोचन गरेको छ । राष्ट्रिय जिन बैङ्कमा हालसम्म कोदोजन्य बालीका एक हजार १४० नमुना सुरक्षित राखिएको छ ।",
      "link": "https://gorkhapatraonline.com/news/165983",
      "image": "https://gorkhapatraonline.com/storage/media/292805/conversions/kodo-kheti-original-thumb.jpg"
    },
    {
      "slug": "165982",
      "title": "बिमालेख सरल बनाउन आग्रह",
      "timestamp": 1754006400000,
      "source": "gp",
      "content": "बिमालेखका प्रावधान सरल रूपमा नेपाली भाषामा हुनुपर्ने तथा बिमाप्रतिको विश्वास बढ्ने गरी काम गर्न आग्रह गरिएको छ । बिमाप्रतिको विश्वास बढ्ने गरी काम गर्नुपर्ने तथा बिमालेखका प्रावधान सरल रूपमा नेपाली भाषामा हुनुपर्ने सरोकारवालाको आग्रह छ ।",
      "longContent": "गोरखापत्र समाचारदाताललितपुर, साउन १६ गते । बिमालेखका प्रावधान सरल रूपमा नेपाली भाषामा हुनुपर्ने तथा बिमाप्रतिको विश्वास बढ्ने गरी काम गर्न आग्रह गरिएको छ । बिमाप्रतिको विश्वास बढ्ने गरी काम गर्नुपर्ने तथा बिमालेखका प्रावधान सरल रूपमा नेपाली भाषामा हुनुपर्ने सरोकारवालाको आग्रह छ ।बिमा कम्पनीले बिमा सर्भेयरले प्रतिवेदन बुझाएपछि क्षतिको निश्चित प्रतिशत भुक्तानी दिनुपर्ने, बिमा गराउँदा बिमालेखका सबै प्रावधानबारे स्पष्ट जानकारी गराउनुपर्ने उनीहरूको भनाइ थियो । इन्जिनियरिङ बिमासम्बन्धी समस्या तथा चुनौतीका सम्बन्धमा नेपाल बिमा प्राधिकरणले आयोजना गरेको छलफलका सहभागीले यस्तो बताएका हुन् । साथै बिमालेख नवीकरण, दाबी भुक्तानीका चरण तथा दाबी भुक्तानीबारे अनलाइनका माध्यमबाट बिमितलाई जानकारी दिने व्यवस्था हुनुपर्ने तथा डिएलपी र एक्सेससम्बन्धी विषयसमेत उनीहरूले उठाएका थिए ।नेपाल निर्माण व्यवसायी महासङ्घका अध्यक्ष रवि सिंहले बिमा गरेपछि सुरक्षित भइन्छ भन्नेबारे सबैलाई बुझाउनुपर्ने, दबाब र प्रभावले दाबी भुक्तानी पाउने अवस्था आउन नहुने, बिमालेख जारी गर्दा गलत कुरालाई प्रोत्साहन गर्न नहुने र बिमालाई बाध्यकारी नभई विश्वसनीय बनाउनुपर्ने बताउनुभयो ।बिमा प्राधिकरणका कार्यकारी निर्देशक सुशीलदेव सुवेदीले इन्जिनियरिङ बिमा अन्तर्गत देखिएका समस्या समाधानका लागि सम्बद्ध सरकारी निकाय, बिमा कम्पनी र निर्माण व्यवसायीसँग छलफल गरी निष्कर्ष निकालिने बताउनुभयो ।इन्जिनियरिङ बिमासम्बन्धी प्राविधिक विषयमा नीतिगत तहमा सम्बद्ध निकाय, नियामक र संस्थासँग छलफल गरी अगाडि बढ्ने उल्लेख गर्दै उहाँले करिब ९० प्रतिशत बिमालेख नेपाली भाषामा भए पनि बिमा गर्दा बिमालेख राम्रोसँग नपढेका कारण समस्या आउने गरेको बताउनुभयो ।प्राधिकरणका निर्देशक निर्मल अधिकारीले म्याद थप भएका ठेक्काको बिमालेख नवीकरण गर्ने सम्बन्धमा त्यस्ता ठेक्काको सङ्ख्या कति छ भन्ने यकिन भएपछि स्पष्ट गरिने जानकारी दिनुभयो । नेपाल बिमक सङ्घका अध्यक्ष वीरेन्द्र बैदवारले बिमा घोषणा गर्दा सही रूपमा गर्नुपर्ने, बिमा बेच्ने र लिनेले बिमाका प्रावधानलाई एउटै अर्थमा बुझ्नुपर्ने र स्वदेशी पुनर्बिमा कम्पनीले रक्षावरण गरे म्याद थप भएका ठेक्काको बिमालेख नवीकरण गर्न समस्या नहुने बताउनुभयो ।यसै गरी निर्जीवन बिमा कम्पनीका प्रमुख कार्यकारी अधिकृतले सबैले बिमालाई बाध्यताका रूपमा नभई आवश्यकताका रूपमा बुझ्नुपर्ने, बिमालेखका प्रावधान पढेर मात्र बिमा गर्नुपर्ने, अन्तर्राष्ट्रिय अभ्यास र आवश्यकताका आधारमा बिमा लेखका प्रावधान थपिँदै गएको र बिमा दरमा खासै समस्या नहेकोलगायतका विचार व्यक्त गर्नुभयो । कार्यक्रममा नेपाल बिमक सङ्घका पदाधिकारी तथा निर्जीवन बिमा कम्पनी र पुनर्बिमा कम्पनीका प्रमुख कार्यकारी अधिकृत तथा नेपाल निर्माण व्यवसायी महासङ्घका पदाधिकारी र निर्माण व्यवसायीको सहभागिता थियो ।",
      "link": "https://gorkhapatraonline.com/news/165982",
      "image": "https://gorkhapatraonline.com/storage/media/292804/conversions/beema-pradhikaran-insirance-authority_FK2mR5IDo9-original-thumb.jpg"
    },
    {
      "slug": "165980",
      "title": "एक अर्ब पचासी करोड सहयोग",
      "timestamp": 1754006400000,
      "source": "gp",
      "content": "सरकारले एक वर्षमा वैदेशिक रोजगारीका क्रममा मृत्यु, अङ्गभङ्ग, बिरामी तथा मृतकका आफन्त र अन्य कल्याणकारी कार्यका लागि एक अर्ब ८५ करोड १२ लाख रुपियाँ आर्थिक सहयोग गरेको छ ।",
      "longContent": "गोरखापत्र समाचारदाता काठमाडौँ, साउन १६ गते । सरकारले एक वर्षमा वैदेशिक रोजगारीका क्रममा मृत्यु, अङ्गभङ्ग, बिरामी तथा मृतकका आफन्त र अन्य कल्याणकारी कार्यका लागि एक अर्ब ८५ करोड १२ लाख रुपियाँ आर्थिक सहयोग गरेको छ । वैदेशिक रोजगार बोर्डले बिहीबार पत्रकार सम्मेलन गरी आर्थिक वर्ष २०८१/८२ मा एक हजार ५१७ जना वैदेशिक रोजगारीका क्रममा ज्यान गुमाएका श्रमिकका आफन्तलाई एक अर्ब दुई करोड ३४ लाख रुपियाँ आर्थिक राहत वितरण गरेको जानकारी गराएको हो । बोर्डका कार्यकारी निर्देशक डा. द्वारिका उप्रेतीले गत आवमा वैदेशिक रोजगारीका क्रममा अङ्गभङ्ग र बिरामी भएर आएका ८६७ श्रमिकलाई २४ करोड ९९ लाख रुपियाँ सहयोग उपलब्ध गराएको जानकारी दिनुभयो । बोर्डले यस्ता व्यक्तिको अवस्था र विशेषज्ञ चिकित्सकले गरेको सिफारिसका आधारमा न्यूनतम ५० हजारदेखि अधिकतम १० लाख रुपयाँसम्म राहत रकम उपलब्ध गराएको पनि उहाँले जानकारी दिनुभयो । गत आवमा मात्रै विभिन्न देशबाट आएका एक हजार ८६ वटा शव ढुवानी गरेर मृतकको घरसम्म पु¥याउँदा मात्रै तीन करोड २५ लाख रुपियाँ खर्च भएको तथ्य बोर्डले सार्वजनिक गरेको छ । यस्तै यस अवधिमा वैदेशिक रोजगारमा समस्या परेका २२५ जना श्रमिकको उद्धार तथा खोजतलास गर्दा ११ लाख, ४१८ वटा शव झिकाउँदा तीन करोड २५ लाख रुपियाँ खर्च भएको बोर्डले जनाएको छ । वैदेशिक रोजगारीमा गएका श्रमिकका परिवारलाई गम्भीर खालका स्वास्थ्य समस्या भएमा ५० हजार रुपियाँसम्म आर्थिक सहयोग गर्ने व्यवस्था अनुसार ४४२ श्रमिकका परिवारको औषधोपचारका लागि एक करोड ६८ लाख रुपियाँ खर्च भएको छ ।",
      "link": "https://gorkhapatraonline.com/news/165980",
      "image": "https://gorkhapatraonline.com/storage/media/292802/conversions/Untitled-1-original-thumb.jpg"
    },
    {
      "slug": "165870",
      "title": "यस्तो छ आजको सागसब्जी र फलफूलको थोक मूल्य",
      "timestamp": 1753920000000,
      "source": "gp",
      "content": "कालीमाटी फलफूल तथा तरकारी बजार विकास समितिले आजका लागि कृषि उपजहरूको थोक मूल्य निर्धारण गरेको छ । समितिका अनुसार प्रस्तुत सागसब्जी र फलफूलको अधिकतम थोक मूल्य निर्धारण गरिएको हो ।",
      "longContent": "काठमाडौँ,   साउन १५ गते ।  कालीमाटी फलफूल तथा तरकारी बजार विकास समितिले आजका लागि कृषि उपजहरूको थोक मूल्य निर्धारण गरेको छ । समितिका अनुसार प्रस्तुत सागसब्जी र फलफूलको अधिकतम थोक मूल्य निर्धारण गरिएको हो । गोलभेँडा ठूलो (नेपाली) प्रतिकिलो रु ६०, गोलभेँडा सानो (लोकल) प्रतिकिलो रु ३०, गोलभेँडा सानो (टनेल) प्रतिकिलो रु ४०, आलु रातो प्रतिकिलो रु ४६, आलु रातो (भारतीय) प्रतिकिलो रु ३०, आलु रातो (मुडे) प्रतिकिलो रु ४०, प्याज सुकेको (भारतीय) प्रतिकिलो रु ३८, गाजर (लोकल) प्रतिकिलो रु १००, गाजर (तराई) प्रतिकिलो रु ९०, बन्दा (लोकल) प्रतिकिलो रु ३२, काउली स्थानीय प्रतिकिलो रु ७०, काउली तराई प्रतिकिलो रु ६०, रातो मूला प्रतिकेजी रु ४५, सेतो मूला (हाइब्रिड) प्रतिकिलो रु ३५, भन्टा लाम्चो प्रतिकिलो रु २०, भन्टा डल्लो प्रतिकिलो रु ३५, तने बोडी प्रतिकिलो रु ५० र मकै बोडी प्रतिकिलो रु ६० कायम भएको छ । यसैगरी, घिउ सिमी (लोकल) प्रतिकिलो रु ५०, घिउ सिमी (हाइब्रिड) प्रतिकिलो रु ४०, टाटे सिमी प्रतिकिलो रु ५५, भटमास कोसा प्रतिकिलो रु १२०, तीतो करेला प्रतिकिलो रु २०, लौका प्रतिकिलो रु ३०, परबर (लोकल) प्रतिकिलो रु ५०, परबर (तराई) प्रतिकिलो रु ५०, चिचिण्डो प्रतिकिलो रु २५, घिरौँला प्रतिकिलो रु ३०, झिगुनी प्रतिकिलो रु ५०, फर्सी पाकेको प्रतिकिलो रु ५०, फर्सी हरियो (लाम्चो) प्रतिकिलो रु २५, हरियो फर्सी (डल्लो) प्रतिकिलो रु ३५, सलगम प्रतिकिलो रु ७०, भिण्डी प्रतिकिलो रु ५० कायम गरिएको छ । त्यसैगरी, सखरखण्ड प्रतिकिलो रु ८०, पिँडालु प्रतिकिलो रु ७०, स्कूस प्रतिकिलो रु ४०, रायोसाग प्रतिकिलो रु ४५, पालुङ्गो साग प्रतिकिलो रु ५५, तोरीको साग प्रतिकिलो रु ५०, हरियो प्याज प्रतिकिलो रु १२०, च्याउ (कन्य) प्रतिकिलो रु १६०, च्याउ (डल्ले) प्रतिकिलो रु ४००, कुरिलो प्रतिकिलो रु ३००, निगुरो प्रतिकिलो रु ९० निर्धारण गरिएको छ ।ब्रोकाउली प्रतिकिलो रु १६०, चुकुन्दर प्रतिकिलो रु ७०, सजिवन प्रतिकिलो रु २२०, रातो बन्दा प्रतिकिलो रु २५०, जिरीको साग प्रतिकिलो रु १००, सेलरी प्रतिकिलो रु १२०, पार्सले प्रतिकिलो रु १२००, सौफको साग प्रतिकिलो रु १८०, पुदिना प्रतिकिलो रु १८०, इमली प्रतिकिलो रु २००, तामा प्रतिकिलो रु १२०, तोफु प्रतिकिलो रु १२० र गुन्द्रुक प्रतिकिलो रु ३५० तोकेकोे छ ।समितिले स्याउ (झोले) प्रतिकिलो रु २५०, स्याउ (फुजी) प्रतिकिलो रु ३५०, केरा (दर्जन) रु १४०, कागती प्रतिकिलो रु १५०, अनार प्रतिकिलो रु ३५०, आँप (माल्दह) प्रतिकिलो रु १८५, आँप (दशहरी) प्रतिकिलो रु १८५, आँप (चोसा) प्रतिकिलो रु १५०, तरबुजा प्रतिकिलो रु ८०, मौसम प्रतिकिलो रु १६०, जुनार प्रतिकिलो रु २५०, भुइँकटहर प्रतिगोटा रु १६०, काँक्रो (लोकल) प्रतिकिलो रु ५०, काँक्रो (हाइब्रिड) प्रतिकिलो रु १५, रुखकटहर प्रतिकिलो रु ५०, नास्पाती (लोकल) प्रतिकिलो रु ६०, नास्पाती (चाइनिज) प्रतिकिलो रु २४०, मेवा (भारतीय) प्रतिकिलो रु १००, अम्बा प्रतिकिलो रु २५०, लप्सी प्रतिकिलो रु ४५, किवी प्रतिकिलो रु ७००, आभोकाडो प्रतिकिलो रु ६५० र निर्धारण गरिएको छ ।यसैगरी, अदुवा प्रतिकिलो रु ९०, खुर्सानी सुकेको प्रतिकिलो रु ३८०, खुर्सानी हरियो प्रतिकिलो रु ६०, खुर्सानी हरियो (बुलेट) प्रतिकिलो रु ५०, खुर्सानी हरियो माछे प्रतिकिलो रु ५५, खुर्सानी अकबरे प्रतिकिलो रु २००, भेडे खुर्सानी प्रतिकिलो रु ६०, लसुन हरियो प्रतिकिलो रु १२०, हरियो धनियाँ प्रतिकिलो रु ४००, लसुन सुकेको (चाइनिज) प्रतिकिलो रु २००, लसुन सुकेको (नेपाली) प्रतिकिलो रु १६०, छ्यापी सुकेको प्रतिकिलो रु १६०, छ्यापी हरियो प्रतिकिलो रु २००, ताजा माछा (रहु) प्रतिकिलो रु ३३०, ताजा माछा (बचुवा) प्रतिकिलो रु ३००, ताजा माछा (छडी) प्रतिकिलो रु २४०, राजा च्याउ प्रतिकिलो रु ३०० र सिताके च्याउ प्रतिकेजी रु १००० निर्धारण गरिएको छ । रासस",
      "link": "https://gorkhapatraonline.com/news/165870",
      "image": "https://gorkhapatraonline.com/storage/media/292588/conversions/adrhs-original-thumb.jpg"
    },
    {
      "slug": "165850",
      "title": "वैदेशिक रोजगारीमा दक्ष कामदार घटे",
      "timestamp": 1753920000000,
      "source": "gp",
      "content": "वैदेशिक रोजगारीमा दक्ष भएर जानेको सङ्ख्या घटेको छ । पछिल्ला चार वर्षको तथ्याङ्कका आधारमा त्यस्ता श्रमिकको सङ्ख्या सुरुको तुलनामा भने बढेको देखिन्छ ।",
      "longContent": "काठमाडौँ, साउन १५ गते ।  वैदेशिक रोजगारीमा दक्ष भएर जानेको सङ्ख्या घटेको छ । पछिल्ला चार वर्षको तथ्याङ्कका आधारमा त्यस्ता श्रमिकको सङ्ख्या सुरुको तुलनामा भने बढेको देखिन्छ । अघिल्लो आर्थिक वर्ष २०८०/८१ को तुलनामा गत आवमा २०८१/८२ मा दक्ष भएर जानेको सङ्ख्या भने ११ प्रतिशतले घटेको हो ।वैदेशिक रोजगार विभागका अनुसार आव २०७८/७९ मा ४६ प्रतिशत दक्ष श्रमिक वैदेशिक रोजगारीमा गएकामा आव २०८०/८१ मा बढेर ७२ प्रतिशत पुगेको थियो । आव २०८१/८२ मा भने वैदेशिक रोजगारीमा गएकामध्ये ६१ प्रतिशत मात्रै श्रमिक दक्ष छन् । विभागका अनुसार आव २०७८/७९ मा वैदेशिक रोजगारमा जाने छ लाख ३० हजार ६८ जनामध्ये दुई लाख ९१ हजार ८८९ जना (४६ प्रतिशत) दक्ष भएर विदेश गएका थिए भने  आव २०७९/८० मा सात लाख ७१ हजार २५३ जना विदेश गएकोमा पाँच लाख छ हजार ७४६ जना (६६ प्रतिशत) दक्ष भएर विदेश गए । यस्तै आवमा २०८०/८१ मा सात लाख ४१ हजार २९७ जना वैदेशिक रोजगारीमा गएकामा पाँच लाख ३२ हजार १२३ जना (७२ प्रतिशत) दक्ष भएर गए । गत आवमा आठ लाख ३९ हजार २६६ जना वैदेशिक रोजगारीमा गएकोमा पाँच लाख १२ हजार १३५ (६१ प्रतिशत) दक्ष भएर गए । पछिल्ला दुई वर्षको तथ्याङ्क हेर्दा पनि दक्ष भएर वैदेशिक रोजगारीमा जानेको सङ्ख्या ११ प्रतिशतले घटेको देखिन्छ । विगत चार वर्षको हेर्दा गत वर्षसम्म दक्ष भएर विदेश जानेको सङ्ख्या २५ प्रतिशतले बढेको थियो । आव २०७९/८० मा दक्ष भएर जाने ४६ प्रतिशत र २०८१÷८२ सम्म ६१ प्रतिशत दक्ष भएर गएको देखिन्छ । वैदेशिक रोजागर विभागका महानिर्देशक कमलप्रसाद भट्टराईले यो वर्ष पुनः श्रम स्वीकृति लिएर जानेभन्दा नयाँ श्रम स्वीकृति लिएर जाने बढेकाले गत आवको तुलनामा गएको आवमा दक्ष भएर जाने घटेको देखिएको बताउनुभयो । वैदेशिक रोजगारका अनुसन्धानकर्ता रामेश्वर नेपालले पछिल्लो समयमा दक्ष भएर वैदेशिक रोजगारीमा जाने  सङ्ख्या बढ्नुलाई राम्रो उपलब्धिका रूपमा लिन सकिने बताउनुभयो । यो सङ्ख्या भारत, फिलिपिन्स, बङ्गलादेशलगायतका अन्य मुलुकका तुलनामा कम भए पनि नेपालका सन्दर्भमा भने सुधारिएको उहाँको भनाइ छ । रोजगारमूलक सिप विकास तालिम सञ्चालन कार्यविधि, २०७५ लागु भएपछि नेपालबाट वैदैशिक रोजगारीमा जाने सबै युवा सिपयुक्त प्रमाणपत्रको आधारमा जानुपर्ने थियो । वैदेशिक रोजगार ऐनमा वैदशिक रोजगारीमा जाँदा अनिवार्य तालिम लिनुपर्ने व्यवस्था गरिएको भए पनि यसको पूर्ण कार्यान्वयनमा जान अहिलेसम्म नसकेको र पछिल्ला वर्षमा सुधार हुनुलाई सकारात्मक रूपमा लिन सकिने नेपालले बताउनुभयो । वैदेशिक रोजगार बोर्डले रोजगारीका लागि विदेश जाने युवाले अनिवार्य सिप विकास तालिम लिनुपर्ने भन्दै यसका लागि प्राविधिक र भौतिक पूर्वाधार विकास गरेको छ । विगतमा तालिम नै नलिई नक्कली प्रमाणपत्र लिएर विदेश जाने प्रवृत्ति देखिएपछि दुई वर्षअघि अनलाइन प्रणालीमार्फत तालिमको ट्र्याकिङ समेत गर्ने गरी बाध्यात्मक बनाउने निर्णय भएको थियो ।",
      "link": "https://gorkhapatraonline.com/news/165850",
      "image": "https://gorkhapatraonline.com/storage/media/292567/conversions/baidesik-rojgar-original-thumb.jpg"
    },
    {
      "slug": "165849",
      "title": "बजेट अनुशासनसम्बन्धी कानुन बनाउन कार्यदल",
      "timestamp": 1753920000000,
      "source": "gp",
      "content": "सङ्घ, प्रदेश र स्थानीय तहमा बजेट व्यवस्थापन तथा कार्यान्वयनलाई अनुशासित तथा सुदृढ बनाउने गरी नयाँ कानुनको मसौदा बनाउन अर्थ मन्त्रालयले एक कार्यदल गठन गरेको छ ।",
      "longContent": "गोरखापत्र समाचारदाताकाठमाडौँ, साउन १५ गते । सङ्घ, प्रदेश र स्थानीय तहमा बजेट व्यवस्थापन तथा कार्यान्वयनलाई अनुशासित तथा सुदृढ बनाउने गरी नयाँ कानुनको मसौदा बनाउन अर्थ मन्त्रालयले एक कार्यदल गठन गरेको छ । बजेटमा विनियोजन कुशलता, सार्वजनिक वित्तको प्रभावकारिता विस्तार तथा सङ्घीय सञ्चित कोषको नगद प्रवाहको व्यवस्थापनको प्रभावकारिता बढाउने उद्देश्यले यस्तो कानुन निर्माणको प्रक्रिया थालिएको अर्थ मन्त्रालयले जनाएको छ । कार्यदलमा अर्थ मन्त्रालय वित्तीय सङ्घीयता समन्वय महाशाखा प्रमुख महेश बराल संयोजक रहनुभएको छ । सदस्यहरूमा अर्थ मन्त्रालयका बजेट महाशाखाका उपचिव, अर्थ मन्त्रालय कानुन तथा फैसला महाशाखाका उपसचिव र विषयविज्ञमा पूर्व सहसचिव निर्मलहरि अधिकारी हुनुहुन्छ  । कार्यदलको सदस्य सचिवमा वित्तीय सङ्घीयता महाशाखाका उपसचिवलाई जिम्मेवारी दिइएको छ । चालु आर्थिक वर्ष २०८२/८३ को बजेट वक्तव्यको बुँदा नं. ३५९ मा विनियोजन कुशलता कायम गरी सार्वजनिक वित्तको प्रभावकारिता वृद्धि गर्ने, बजेट अनुशासनबाट सार्वजनिक खर्चको उपलब्धि बढाउने, सङ्घीय सञ्चित कोषलाई सन्तुलनमा राख्न नगद प्रवाह व्यवस्थापनलाई सुढृढ बनाउने उल्लेख छ । यसै गरी सार्वजनिक ऋणको उत्पादनशील उपयोग र दिगोपन सुनिश्चित गर्ने र राष्ट्रिय वित्त व्यवस्थापन सुधार रणनीति कार्यान्वयन गर्ने उल्लेख छ । त्यस्तै बजेटको बुँदा नं. ३७१ मा संविधानले निर्दिष्ट गरेबमोजिम सङ्घ, प्रदेश र स्थानीय तहमा बजेट अनुशासन सुदृढ गर्न कानुन निर्माण गर्ने र तिनै तहमा लागु हुने गरी सार्वजनिक खर्च मापदण्ड तर्जुमा गर्ने उल्लेख छ । बजेटमा रहेको व्यवस्था कार्यान्वयन गर्न अर्थ मन्त्रालयले कार्यदल गठन गरेको जनाएको छ । संविधानको धारा ५९ मा सङ्घ, प्रदेश र स्थानीय तहको बजेट घाटा व्यवस्थापन तथा अन्य कानुन अनुशासनसम्बन्धी व्यवस्था सङ्घीय कानुनबमोजिम हुने उल्लेख छ । सोही व्यवस्था कार्यान्वयनलाई प्रभावकारी बनाउन यस्तो कानुन निर्माण गर्न कार्यदल गठन गरिएको अर्थ मन्त्रालयले विज्ञप्तिमार्फत जनाएको छ ।",
      "link": "https://gorkhapatraonline.com/news/165849",
      "image": "https://gorkhapatraonline.com/storage/media/292566/conversions/Xbadfb-original-thumb.jpg"
    },
    {
      "slug": "165847",
      "title": "केराको दाम्चामा खाडीको कमाइ",
      "timestamp": 1753920000000,
      "source": "gp",
      "content": "ओठमाथि जुँघाको रेखी बस्दै गर्दा १९ वर्षको उमेरमा खोटाङको दिक्तेलबाट वैदेशिक रोजगारीमा दुबई गएका रामकुमार दाहाल यतिबेला केराको दाम्चाबाट रेसा निकालेर नेपालमै खाडीको कमाई खोजिरहनुभएको छ ।",
      "longContent": "हरिप्रसाद कोइराला उर्लाबारी, साउन १५ गते । ओठमाथि जुँघाको रेखी बस्दै गर्दा १९ वर्षको उमेरमा खोटाङको दिक्तेलबाट वैदेशिक रोजगारीमा दुबई गएका रामकुमार दाहाल यतिबेला केराको दाम्चाबाट रेसा निकालेर नेपालमै खाडीको कमाई खोजिरहनुभएको छ । वैदेशिक रोजगारीमा १५ वर्षको अनुभव बटुल्नुभएका दाहाल अहिले ३५ वर्षको हुनुभयो । गत वर्षको दसैँमा घर फर्केपछि स्वदेशमै केही उद्यम गर्ने मनसायले उहाँ खेर गएका केराका थामबाट रेसा निकाल्ने उद्यममा लाग्नुभएको छ । विदेशको कमाइले मोरङको कानेपोखरी–७, चालिसबिघेमा घरखेत जोड्नुभएका दाहाल अहिले सोही स्थानमा केराको दाम्चाबाट रेसा (धागो) निकालेर बिक्री गरिरहनुभएको छ । त्यसका लागि उहाँले अढाई लाख रुपियाँ खर्चेर रेसा निकाल्ने मेसिन खरिद गर्नुभयो । गाउँमा केराको व्यावसायिक खेती हुने गरेको छ । वरिपरि सय बिघाभन्दा बढी जग्गामा केरा खेती हुने गरेकाले उहाँलाई कच्चा पदार्थको अभाव कहिल्यै भएको छैन । सुरुका दिनमा निःशुल्क पाइने केराको थाम पनि अहिले बिघाको सात हजार रुपियाँका दरले किन्नुपर्ने भएको छ । दाहालले भन्नुभयो, “फल निकाल्ने बित्तिकै खबर आउँछ । थाम ल्याएर दाम्चा निकाल्दै मेसिनमा हाल्नु पर्छ । त्यसपछि घाममा सुकाउनु पर्छ ।” दाहालका अनुसार रेसाको बजार मूल्य प्रतिकेजी १५० रुपियाँ छ । गत माघदेखि हालसम्म सात सय किलो रेसा बिक्री गरिसकेको दाहालले जानकारी दिनुभयो । अरू तयारी हुँदै छ । सुरुका दिनमा दुई जना कामदार राखेर रेसा निकालेका दाहालले मौसम प्रतिकूल भएपछि परिवारका सदस्यले मात्र काम गरिरहेको बताउनुभयो । उहाँले भन्नुभयो, “घाममा मज्जाले नसुकाए कुहिन सक्छ । मौसम अनुकूल भएपछि कामदार राखेर नेपाली कागज र कम्पोस्ट मल उत्पादन गर्ने तयारी गरिरहेको छु । छ/सात महिनाको अनुभवले महिनाको ४०/४५ हजार रुपियाँ कमाउन विदेश गइरहनु नपर्ने रहेछ भन्नेमा पुगेको छु ।” २०/२२ लाख लगानी गरेर व्यवसाय थाल्ने तयारी गरेका दाहालले भन्नुभयो, “व्यवसाय चलेन भने पासपोर्ट छँदै छ । फेरि लाग्ने हो, खाडीतिर ।”",
      "link": "https://gorkhapatraonline.com/news/165847",
      "image": "https://gorkhapatraonline.com/storage/media/292564/conversions/1212-original-thumb.jpg"
    },
    {
      "slug": "165845",
      "title": "गजेन्द्रनारायण सिंह औद्योगिक क्षेत्रमा लगानीको आग्रह",
      "timestamp": 1753920000000,
      "source": "gp",
      "content": "सुनसरी–मोरङ औद्योगिक कोरिडोरका उद्योगीलाई गजेन्द्रनारायण सिंह औद्योगिक क्षेत्रमा लगानी भित्र्याउन आग्रह गरिएको छ ।",
      "longContent": "रङ्गेली समाचारदाताविराटनगर, साउन १५ गते । सुनसरी–मोरङ औद्योगिक कोरिडोरका उद्योगीलाई गजेन्द्रनारायण सिंह औद्योगिक क्षेत्रमा लगानी भित्र्याउन आग्रह गरिएको छ । औद्योगिक क्षेत्र व्यवस्थापन लिमिटेडले उद्योग सङ्गठन मोरङमा बुधबार अन्तर्क्रिया गर्दै लगानीका लागि अनुरोध गरेको हो । मधेश प्रदेशको सप्तरी जिल्लास्थित बसबिट्टीमा गजेन्द्रनारायण सिंह औद्योगिक क्षेत्रमा उद्योग स्थापनाका लागि प्रशस्त जग्गा उपलब्ध रहेको औद्योगिक क्षेत्र व्यवस्थापन लिमिटेडका अध्यक्ष बाबुराम पन्तले बताउनुभयो । यो औद्योगिक क्षेत्रमा लगानी गरेर उद्योग स्थापना गर्दा विद्युत्, पानी, जग्गा उपलब्ध गराउन सकिने भन्दै उद्योगीलाई आश्वस्त पारिएको थियो । अध्यक्ष पन्तले मझौला तथा साना उद्योगका लागि ८९.९१ रोपनी जग्गा विकसित गरिएको र न्यूनतम पाँचदेखि आठ रोपनीसम्मका प्लट उपलब्ध हुने बताउनुभयो । यहाँ उद्योग स्थापना गर्ने उद्योगीलाई ४० वर्षको लिज सम्झौता गर्न सकिने उहाँले बताउनुभयो । हाल यस क्षेत्रमा १२ वटा उद्योग सञ्चालन रहेको बताउँदै परियोजना धितो राखेर बैङ्क कर्जा उपलब्ध हुने बताउनुभयो । उद्योगीले एक रोपनी जग्गाको प्रतिवर्ष १३ हजार ८९१ रुपियाँ ५० पैसा भाडा बुझाउन पाउने सहुलियत तय गरिएको जानकारी दिइएको छ । गजेन्द्रनारायण सिंह औद्योगिक क्षेत्रका प्रमुख मनिषकुमार मिश्रले जग्गा, भवन बहाल लिन इच्छुक उद्योगी व्यवसायीले साउन २१ गतेसम्म प्रस्ताव पेस गर्ने अवधि रहेको जानकारी दिनुभयो । उहाँले उद्योग स्थापनापछि कुनै कारण सञ्चालन हुन नसकेको अवस्थामा अर्को उद्योगमा स्वामित्व हस्तान्तरण गर्नसमेत सहजीकरण गर्ने बताउनुभयो । उद्योग सङ्गठन मोरङका अध्यक्ष नन्दकिशोर राठीले निजी क्षेत्रले उद्योग स्थापना गर्दा पूर्वाधार विकासमा ठुलो रकम खर्च हुने गरेको बताउनुभयो । उहाँले सुनसरी–मोरङ औद्योगिक कोरिडोरका उद्योगीका लागि सप्तरीभन्दा नजिक रहेको सुनसरीको अमडुवामा कोरिडोर स्थापनाको पहल गरिदिन औद्योगिक क्षेत्र व्यवस्थापन लिमिटेडसँग आग्रह गर्नुभएको थियो । अन्तव्रिर्mयामा मोरङ उद्योग व्यापार सङ्घ, सुन्दरहरैँचा, झुम्का उद्योग वाणिज्य सङ्घ, नेपाली युवा उद्यमी मञ्च विराटनगरका प्रतिनिधि, सङ्गठनका कार्यसमिति सदस्य, उद्योगी व्यवसायीको सहभागिता थियो ।",
      "link": "https://gorkhapatraonline.com/news/165845",
      "image": "https://gorkhapatraonline.com/storage/media/292562/conversions/gajendra-n.-s-original-thumb.jpg"
    },
    {
      "slug": "165844",
      "title": "सिउँडी फल खेतीमा आकर्षण बढ्दो",
      "timestamp": 1753920000000,
      "source": "gp",
      "content": "बर्दियामा पछिल्लो समय युवा वर्ग नगदे बालीतर्फ आकर्षित हुन थालेको छ । बर्दिया जिल्लामा अहिले सिउँडी फल (ड्र्यागन फ्रुट) खेतीतर्फ युवाको आकर्षण बढ्दै गएको हो ।",
      "longContent": "बबई समाचारदाताबबई (बर्दिया), साउन १५ गते । बर्दियामा पछिल्लो समय युवा वर्ग नगदे बालीतर्फ आकर्षित हुन थालेको छ । बर्दिया जिल्लामा अहिले सिउँडी फल (ड्र्यागन फ्रुट) खेतीतर्फ युवाको आकर्षण बढ्दै गएको हो ।बजारमा सजिलै बिक्ने र परल मूल्यभन्दा पनि नाफा बढी हुने भएपछि अहिले युवाको आकर्षण ड्र्यागन खेतीतर्फ बढेको हो । विशेष गरी बर्दियाको गुलरिया नगरपालिका र मधुवन नगरपालिकामा ड्र्यागन खेतीमा आकर्षित भएका हुन् । सजिलो बजार र उत्पादन भएको समयमा खपत हुने भएकाले युवाहरूको आकर्षण यो खेतीतर्फ बढेको हो । ड्र्यागन खेतीतर्फ आकर्षित भएका युवाहरूले उत्पादन गरेको ड्र्यागन फ्रुट यतिबेला गुलरिया, ताराताल, सानोश्री र भुरिगाउँलगायतका बजारमा बिक्री हुँदै आएको छ ।अहिले बर्दिया जिल्लाको दुई नगरपालिका क्षेत्रमा मात्र करिब आठ बिघाभन्दा बढी क्षेत्रफलमा ड्र्यागन फ्रुटको खेती हुने गरेको एकीकृत कृषि तथा पशुपन्छी विकास कार्यालय बर्दियाले जनाएको छ । गुलरिया नगरपालिका–८, जय बागेश्वरी टोलका हमला पुनले ड्र्यागन फ्रुटको खेतीबाट राम्रो आम्दानी हुने भएकाले तीन वर्षदेखि आफूले उत्पादन गर्दै आएको बताउनुभयो । गुलरियामा उत्पादन भएको ड्र्यागन फ्रुटले बजार धान्नसमेत मुस्किल भएको उहाँको भनाइ छ । गुलरियाबाट उत्पादन हुने फल किन्न मानिस हमलाको घरमा नै पुगेर प्रतिकेजी ३५० रुपियाँमा फल किन्ने गरेका छन् । मधुवन नगरपालिका–६ का जीवन मल्लले एक पटक लगाएपछि १५ देखि २० वर्षसम्म उत्पादन हुने र बजारसमेत राम्रो भएकाले आफू पनि आकर्षित भएको बताउनुभयो । गुलरिया नगरपालिका सुरजपुरका स्थानीय हिमबहादुर पुनले एक पटक लगाएपछि १५ वर्षसम्म ढुक्क भइने र वर्षमा आठ पटकसम्म फल उत्पादन हुने भएकाले यो खेतीबाट राम्रो आम्दानी हुने बताउनुभयो । चार कट्ठा बारीमा खेती गरिएकोमा वर्षभरिमा आठ पटकसम्म फल दिने र एक पटकमा चार क्विन्टलसम्म उत्पादन हुने पुनको भनाइ छ ।  एकीकृत कृषि तथा पशुपन्छी विकास कार्यालय बर्दियाका प्रमुख सागर ढकालले नगदे बालीतर्फ आकर्षित हुने युवालाई एकीकृत कृषि तथा पशुपन्छी विकास कार्यालय बर्दियाले सिँचाइ र बिरुवाको व्यवस्थापन गर्ने लक्ष्य रहेको बताउनुभयो ।",
      "link": "https://gorkhapatraonline.com/news/165844",
      "image": "https://gorkhapatraonline.com/storage/media/292561/conversions/Dragon-fruit-original-thumb.jpg"
    },
    {
      "slug": "165843",
      "title": "नेपालगन्ज नाकाबाट चौहत्तर अर्बभन्दा बढी व्यापार घाटा",
      "timestamp": 1753920000000,
      "source": "gp",
      "content": "पश्चिम नेपालको प्रमुख नाका नेपालगन्ज नाकाबाट गत आर्थिक वर्ष २०८१/८२ मा ७४ अर्ब रुपियाँभन्दा बढीको व्यापार घाटा भएको छ ।",
      "longContent": "नेपालगन्ज समाचारदातानेपालगन्ज, साउन १५ गते । पश्चिम नेपालको प्रमुख नाका नेपालगन्ज नाकाबाट गत आर्थिक वर्ष २०८१/८२ मा ७४ अर्ब रुपियाँभन्दा बढीको व्यापार घाटा भएको छ । जमुनाहा नाकाबाट आयातको तुलनामा अति नै न्यून परिमाणमा निर्यात भएकाले यस नाकाबाट ७४ अर्ब ३२ करोड ३२ लाख ३० हजार रुपियाँको व्यापार घाटा भएको नेपालगन्ज भन्सार कार्यालयले जनाएको छ । उक्त कार्यालयका अनुसार गत आवमा आयातनिर्यातको तुलना गर्दा यो नाकाबाट ९६ प्रतिशत व्यापार घाटा भएको हो । नेपालगन्ज भन्सार कार्यालयका प्रमुख जनार्दन पौडेलले गत आवमा नेपालगन्ज नाकाबाट ७७ अर्ब ५३ करोड आठ लाख ७१ हजार रुपियाँको आयात भएकोमा तीन अर्ब २० करोड ७६ लाख ४१ हजार रुपियाँको मात्र निर्यात भएको जानकारी दिनुभयो । उहाँका अनुसार अघिल्लो आव २०८०/८१ मा नेपालगन्ज नाकाबाट ७० अर्ब २१ करोड ५९ लाख चार हजार रुपियाँको आयात भएकोमा दुई अर्ब ४१ करोड ९० लाख ८३ हजार रुपियाँको निर्यात हुँदा ६७ अर्ब ७९ करोड ६८ लाख २१ हजार रुपियाँ अर्थात् ९७ प्रतिशत व्यापार घाटा भएको थियो । गत आवमा अघिल्लो आवको तुलनामा एक प्रतिशत मात्र व्यापार घाटा घटेको पाइएको छ । भन्सार कार्यालयका प्रमुख पौडेलले यो नाकाबाट निर्यात एकदमै न्यून हुँदा यति धेरै व्यापार घाटा देखिएको जनाउँदै निर्यात बढाउने र आयात घटाउने अभियानमा सबै उद्योगी व्यवसायी लाग्नुपर्नेमा जोड दिनुभयो । नेपाल उद्योग वाणिज्य महासङ्घका केन्द्रीय सदस्य तथा स्थानीय व्यापारी अब्दुल वाहिद मन्सुरीले सरकारले निर्यातलाई बढाउने र आयातलाई घटाउने गरी नीति र योजना नबनाएसम्म व्यापार घाटा यस्तै रहने बताउनुभयो । उहाँले यस नाकाबाट सबैभन्दा बढी जडीबुटीको निर्यात हुने गरेकोमा जडीबुटी निर्यातलाई सरल र सहज बनाउँदै लैजानुपर्ने समेत माग गर्नुभयो । नेपालगन्ज उद्योग वाणिज्य सङ्घका पूर्वअध्यक्ष तथा कपडा व्यवसायी नन्दलाल वैश्यले आयात घटाउँदै निर्यात वृद्धि गर्ने उद्देश्यका साथ नेपालगन्ज नाकामा आइसिपी सञ्चालनमा ल्याए पनि अपेक्षा गरे अनुसार निर्यात बढ्न नसक्नु दुःखद भएको बताउनुभयो ।",
      "link": "https://gorkhapatraonline.com/news/165843",
      "image": "https://gorkhapatraonline.com/storage/media/292560/conversions/jamunaha-naka-(1)-original-thumb.jpg"
    },
    {
      "slug": "165842",
      "title": "श्रममा सुधारका बाइसबुँदे प्रतिबद्धता",
      "timestamp": 1753920000000,
      "source": "gp",
      "content": "श्रम, रोजगार तथा सामाजिक सुरक्षा मन्त्रालयले श्रम प्रशासन, आन्तरिक तथा वैदेशिक रोजगारी, सामाजिक सुरक्षा, सिप विकास र संस्थागत सुधारका क्षेत्रमा केन्द्रित २२ बुँदे प्रतिबद्धता सार्वजनिक गरेको जनाएको छ ।",
      "longContent": "गोरखापत्र समाचारदाता काठमाडौँ, साउन १५ गते । श्रम, रोजगार तथा सामाजिक सुरक्षा मन्त्रालयले श्रम प्रशासन, आन्तरिक तथा वैदेशिक रोजगारी, सामाजिक सुरक्षा, सिप विकास र संस्थागत सुधारका क्षेत्रमा केन्द्रित २२ बुँदे प्रतिबद्धता सार्वजनिक गरेको जनाएको छ । श्रम मन्त्रालय, वैदेशिक रोजगार विभाग, सामाजिक सुरक्षा कोष र वैदेशिक रोजगार बोर्ड, श्रम तथा व्यवसायजन्य सुरक्षा विभागलगायतका आर्थिक वर्ष २०८१/८२ को वार्षिक समीक्षा गोष्ठीले विभिन्न सुधारका २२ बुँदे प्रतिबद्धता सार्वजनिक गरेको हो । गोष्ठीमा श्रम, रोजगार तथा सामाजिक सुरक्षामन्त्री शरतसिंह भण्डारीले डिजिटल सेवा प्रणाली, समन्वित संरचना र नतिजामूलक कार्यशैलीमार्फत श्रमिकमाथिको विश्वास बहाली गर्ने बताउनुभयो । श्रम मन्त्रालय विकासे मन्त्रालय जस्तो नभएको उल्लेख गर्दै उहाँले मन्त्रालयलाई प्रत्यक्ष उपस्थिति र कागजविहीन (फेसलेस र पेपरलेस) सेवा प्रणालीमा रूपान्तरण गर्नु अबको आवश्यकता भएको बताउनुभयो ।गोष्ठीमा श्रम सचिव डा. कृष्णहरि पुष्करले दीर्घकालीन राष्ट्रिय लक्ष्य ‘समृद्ध नेपाल, सुखी नेपाली’ प्राप्तिका लागि बहुपक्षीय साझेदारी आवश्यक रहेको भन्दै संस्थागत संरचनामा परिमार्जन गर्नुपर्नेमा जोड दिनुभयो । उहाँले सेवा प्रवाह नागरिकले अनुभूति गर्न सक्ने गरी नतिजामूलक बनाउनु मन्त्रालयको प्राथमिकता हुनुपर्ने बताउनुभयो ।श्रम सचिव पुष्करले सीमित स्रोतसाधनबिच मन्त्रालयले जनमुखी सेवा प्रवाहमा सन्तोषजनक उपलब्धि हासिल गरेको बताउँदै अब मन्त्रालयले चमत्कारी (मेजिक) परिणाम ल्याउनेतर्फ अग्रसर हुनुपर्ने औँल्यानुभयो । मन्त्रालयले प्रस्तुत प्रतिबद्धतामा श्रम ऐन र नियमको प्रभावकारी कार्यान्वयन, श्रमिक अधिकार संरक्षण, श्रम निरीक्षण प्रणालीको सुधार, न्यूनतम ज्यालादेखि स्वास्थ्य परीक्षणसम्मका कार्यक्रम, आन्तरिक रोजगार दशक कार्यान्वयन, वैदेशिक रोजगारमा डिजिटल तथा ऋणजाल न्यूनीकरण, सिप विकास तथा उद्यमशीलता प्रवर्धन, सामाजिक सुरक्षा कोषमा समावेशीकरण र डिजिटल सेवा प्रणालीमार्फत सहज पहुँच सुनिश्चित गर्ने कार्यक्रम समावेश छन् ।मन्त्रालयले वर्तमान श्रम तथा रोजगार कार्यालयलाई प्रादेशिक संरचनामा रूपान्तरण गर्ने योजना पनि सार्वजनिक गरेको छ । मन्त्रालयका अनुसार, स्थानीय तह र प्रदेश सरकारसँग समन्वय तथा सहकार्य गरी सेवा प्रवाहलाई एकीकृत र प्रभावकारी बनाउने उद्देश्यले यो योजनाअघि सारिएको हो । मन्त्रालय अन्तर्गतका निकायको आआफ्नै संरचना निर्माण हुँदा राज्यकोषमा अनावश्यक भार पर्ने, सेवाग्राहीलाई फरक फरक स्थानमा जानुपर्ने अवस्था सिर्जना भएकाले एकीकृत सेवा अवधारणा सार्वजनिक गरेको छ ।",
      "link": "https://gorkhapatraonline.com/news/165842",
      "image": "https://gorkhapatraonline.com/storage/media/292559/conversions/shram-original-thumb.jpg"
    },
    {
      "slug": "165823",
      "title": "उद्योग मन्त्रालयद्वारा तीन जना विज्ञ सदस्य नियुक्त",
      "timestamp": 1753833600000,
      "source": "gp",
      "content": "उद्योग, वाणिज्य तथा आपूर्ति मन्त्रालयले तीन जना ‘बोर्ड अफ ट्रेड’ मा विज्ञ सदस्य नियुक्त गरेको छ ।",
      "longContent": "काठमाडौँ, साउन १४ गते । उद्योग, वाणिज्य तथा आपूर्ति मन्त्रालयले तीन जना ‘बोर्ड अफ ट्रेड’ मा विज्ञ सदस्य नियुक्त गरेको छ ।  निजी क्षेत्रका तीन प्रतिनिधिहरू कुशकुमार जोशी, विदुसी राणा र ज्योत्सना श्रेष्ठलाई ‘बोर्ड अफ ट्रेड’ को विज्ञ सदस्यमा नियुक्त गरिएको मन्त्रालयले जनाएको छ ।मन्त्रालयको व्यापार नीति तथा व्यापार सहायता शाखाबाट जारी गरिएको नियुक्तिपत्र अनुसार तीनै जनालाई वाणिज्य नीति २०८१ को बुँदा १३ को व्यवस्थाअनुसार बोर्ड अफ ट्रेडमा नियुक्त गरिएको मन्त्री दामोदर भण्डारीको स्वकीय सचिवालयले जनाएको छ ।सचिवालयका अनुसार यो नियुक्ति २०८२ साउन १३ गतेको मन्त्रिस्तरीय निर्णयअनुसार गरिएको हो । विद्यमान वाणिज्य नीतिमा व्यापार सुधार गर्ने, निजी क्षेत्रको सक्रियता, नीतिनिर्माणमा समन्वय र सरकारी तथा निजी क्षेत्रबीच सहकार्य मजबुत बनाउने बोर्ड अफ ट्रेडको भूमिकालाई महत्त्वपूर्ण आधारका रूपमा लिइएको मन्त्रालयले जनाएको छ ।",
      "link": "https://gorkhapatraonline.com/news/165823",
      "image": "https://gorkhapatraonline.com/storage/media/292534/conversions/udhyog-mantralaya-original-thumb.jpg"
    },
    {
      "slug": "165821",
      "title": "बजेट अनुशासन सुदृढ गर्न कानुन निर्माणका लागि अर्थ मन्त्रालयद्वारा कार्यदल गठन",
      "timestamp": 1753833600000,
      "source": "gp",
      "content": "अर्थ मन्त्रालयले बजेट अनुशासन सुदृढ गर्न कानुन निर्माणका लागि कार्यदल गठन गरेको छ। कार्यदलमा  अर्थ मन्त्रालय वित्तीय सङ्घीयता समन्वय महाशाखा प्रमुख महेश बराल संयोजक रहनुभएको अर्थमन्त्री विष्णुप्रसाद पौडेलको सचिवालयले जनाएको छ।",
      "longContent": "काठमाडौँ, साउन १४ गते। अर्थ मन्त्रालयले बजेट अनुशासन सुदृढ गर्न कानुन निर्माणका लागि कार्यदल गठन गरेको छ। कार्यदलमा  अर्थ मन्त्रालय वित्तीय सङ्घीयता समन्वय महाशाखा प्रमुख महेश बराल संयोजक रहनुभएको अर्थमन्त्री विष्णुप्रसाद पौडेलको सचिवालयले जनाएको छ।सदस्यहरुमा अर्थ मन्त्रालयका बजेट महाशाखाका उपचिव, अर्थ मन्त्रालय कानून तथा फैसला महाशाखाका उपसचिव र विषय विज्ञमा पूर्व सहसचिव निर्मलहरी अधिकारी हुनुहुन्छ । कार्यदलको सदस्य सचिवमा वित्तीय सङ्घीयता महाशाखाका उपसचिव रहेका छन्।चालू आर्थिक वर्षको बजेट वक्तव्यको बुँदा नं। ३५९ मा विनियोजन कुशलता कायम गरी सार्वजिनक वित्तको प्रभावकारिता वृद्धि गर्ने, बजेट अनुशासनबाट सार्वजनिक खर्चको उपलब्धी बढाउने, संघीय सञ्चित कोषलाई सन्तुलनमा राख्न नगद प्रवाह व्यवस्थापनलाई सुढृढ बनाउने उल्लेख छ। यसैगरी सार्वजनिक ऋणको उत्पादनशिल उपयोग र दिगोपन सुनिश्चित गर्ने र राष्ट्रिय वित्त व्यवस्थापन सुधार रणनीति कार्यान्वयन गर्ने उल्लेख छ।बजेटको बुँदा ३७१ मा संविधानले निर्दिष्ट गरे बमोजिम सङ्घ, प्रदेश र स्थानीय तहमा बजेट अनुशासन सुदृढ गर्न कानुन निर्माण गर्ने र तीनै तहमा लागू हुने गरी सार्वजनिक खर्च मापदण्ड तर्जुमा गर्ने उल्लेख छ।बजेटमा रहेको व्यवस्थालाई कार्यान्वयन गर्न अर्थ मन्त्रालयले कार्यदल गठन गरेको हो। संविधानको धारा ५९ मा सङ्घ, प्रदेश र स्थानीय तहको बजेट घाटा व्यवस्थापन तथा अन्य कानून अनुशासन सम्बन्धी व्यवस्था सङ्घीय कानून बमोजिम हुने उल्लेख छ।",
      "link": "https://gorkhapatraonline.com/news/165821",
      "image": "https://gorkhapatraonline.com/storage/media/292531/conversions/ministry-of-finance-original-thumb.jpg"
    },
    {
      "slug": "165801",
      "title": "नेप्से परिसूचकमा उच्च अङ्कको गिरावट",
      "timestamp": 1753833600000,
      "source": "gp",
      "content": "नेपाल स्टक एक्सचेन्ज (नेप्से) परिसूचकमा उच्च अङ्कको गिरावट देखिएको छ। आज नेप्से परिसूचक ४७ दशमलव ९३ अङ्कले घटेर दुई हजार ९५४ दशमलव १४ को विन्दुमा कायम भएको हो। यो एक दशमलव ५९ प्रतिशतको गिरावट हो।",
      "longContent": "काठमाडौँ, साउन १४  गते। नेपाल स्टक एक्सचेन्ज (नेप्से) परिसूचकमा उच्च अङ्कको गिरावट देखिएको छ। आज नेप्से परिसूचक ४७ दशमलव ९३ अङ्कले घटेर दुई हजार ९५४ दशमलव १४ को विन्दुमा कायम भएको हो। यो एक दशमलव ५९ प्रतिशतको गिरावट हो।आज ३२७ कम्पनीको तीन करोड ६४ लाख १७ हजार ७४२ कित्ता शेयर एक लाख ४१ हजार ५२० पटक खरिदबिक्री हुँदा १६ अर्ब ४४ करोड १३ लाख ५४ हजार ४०८ बराबरको कारोबार भएको हो। आजको कारोबारमा अन्य समूह शून्य दशमलव ८५ प्रतिशतले बढेको छ भने अरु सबै समूहको उपसूचक घटेको छ। विकास बैँक र लघुवित्त समूहको उपसूचकमा उच्च गिरावट देखिएको छ।सान्भी इनर्जी लिमिटेड र ट्रेड टावर लिमिटेडको शेयर मूल्यमा आज सकारात्मक सर्किट लागेको छ। ग्रीन डेभलपमेन्ट बैँक लिमिटेडको शेयर मूल्य आठ दशमलव चार प्रतिशतले घटेको छ।",
      "link": "https://gorkhapatraonline.com/news/165801",
      "image": "https://gorkhapatraonline.com/storage/media/292481/conversions/nepse-sharemarket-original-thumb.jpg"
    },
    {
      "slug": "165779",
      "title": "आन्तरिक ऋण शतप्रतिशत उठ्दा बाह्य ऋण ५७ प्रतिशतमा खुम्चियो",
      "timestamp": 1753833600000,
      "source": "gp",
      "content": "गत आर्थिक वर्ष २०८१/ ८२ मा सरकारले आन्तरिक ऋण शतप्रतिशत उठाउँदा बाह्य ऋण भने ५७ प्रतिशत हाराहारी मात्रै उठाउन सकेको देखिएको छ ।",
      "longContent": "हेमन्त जोशी काठमाडौँ, साउन १४  गते । गत आर्थिक वर्ष २०८१/ ८२ मा सरकारले आन्तरिक ऋण शतप्रतिशत उठाउँदा बाह्य ऋण भने ५७ प्रतिशत हाराहारी मात्रै उठाउन सकेको देखिएको छ ।सार्वजनिक ऋण व्यवस्थापन कार्यालयको गत असार मसान्तसम्मको सरकारी ऋणको प्रतिवेदनअनुसार गत आवमा आन्तरिक ऋणका लागि राखिएको रु तीन खर्ब ३० अर्बको लक्ष्य शतप्रतिशत पूरा भएको छ । तर बाह्य ऋणतर्फ रु दुई खर्ब १७ अर्ब उठाउने भनिएकोमा ५७ दशमलव ७९ प्रतिशतअर्थात् रु एक खर्ब २५ अर्ब ३९ करोड ९९ लाख मात्रै उठाइएको हो । अर्थात् गत आवमा सरकारले रु ९१ अर्ब ६० करोड एक लाख बराबर बाह्य ऋणत उठाउन सकेन ।सरकारको पुँजीगत खर्च न्यून हुनु र विकास आयोजनाको काम तोकिएको समयमा सम्पन्न हुन नसक्दा लक्ष्यअनुसार बाह्य ऋण उठाउन नसकिएको सार्वजनिक ऋण व्यवस्थापन कार्यालयका प्रमुख गोपीकृष्ण कोइरालाले राससलाई जानकारी दिनुभयो । “पुँजीगत खर्च पर्याप्त नहुँदा र आयोजनाहरुको काम समयमा नसकिँदा सबै बाह्य ऋण उठाउन सकिएन । सरकारका वार्षिक आयोजना तथा कार्यक्रमहरुमा पहिले हाम्रो आफ्नै स्रोतबाट खर्च हुने र पछि ऋणदाताबाट शोधभर्ना गर्नुपर्ने हुन्छ । तर काम नै सम्पन्न नभएपछि त्यसको शोधभर्ना पनि माग्न मिलेन । यसकारण बाह्य ऋण कम उठेको हो”, कोइरालाले भन्नुभयो ।तुलनात्मक रुपमा आन्तरिक ऋणभन्दा बाह्य ऋणको ब्याजदर सस्तो हुने र भुक्तानी अवधि पनि लामो हुन्छ । अर्कोतर्फ आन्तरिक ऋणलाई चालुगत प्रकृतिका शीर्षकमा सरकारले जथाभावी खर्च गर्ने तर बाह्य ऋणलाई ऋणदाताले समेत पुँजीगत प्रकृतिका र पुँजी निर्माणमा बढी केन्द्रित गर्नुपर्ने शर्त राख्ने भएकोले बाह्य ऋणलाई बढी प्रभावकारी मानिन्छ । त्यस्तै, बैंक तथा वित्तीय संस्थाबाट निजी क्षेत्रमा प्रवाह हुनुपर्ने कर्जालाई सरकारले नै प्रयोग गरिदिँदा मुद्राबजारमा समेत त्यसको असर देखिने गरेको छ ।गत आर्थिक वर्षमा सरकारले कूल रु पाँच खर्ब ४७ अर्ब सार्वजनिक ऋण परिचालन गर्ने लक्ष्य राखेको थियो । जसमध्ये रु चार खर्ब ५५ अर्ब ३९ करोड प्राप्त भएको कार्यालयले जनाएको छ । वार्षिक लक्ष्यको तुलनामा गत आवको कूल सार्वजनिक ऋण प्राप्ति ८३ दशमलव २५ प्रतिशत हो ।कार्यालयका अनुसार गत आवमा मात्रै रु दुई खर्ब ३१ अर्ब आठ करोड थपिएर कूल सरकारी ऋण रु २६ खर्ब ६९ अर्ब ५७ करोड पुगेको छ । जुन कूल गार्हस्थ्य उत्पादनको ४३ दशमलव ७१ प्रतिशत हुन आउँछ । कूल सार्वजनिक ऋणमा असार मसान्तसम्म वैदेशिक ऋणको हिस्सा ५२ दशमलव ४९ प्रतिशत तथा आन्तरिक ऋणको हिस्सा ४७ दशमलव ५१ प्रतिशत छ । कार्यालयका अनुसार हाल सरकारले रु १२ खर्ब ६३ अर्ब छ करोड ४५ लाख आन्तरिक र रु १४ खर्ब एक अर्ब ३५ करोड २८ लाख बाह्य ऋण तिर्न बाँकी छ । कूल गार्हस्थ्य उत्पादनको आधारमा आन्तरिक ऋण २२ दशमलव १४ र बाह्य ऋण २४ दशमलव ५६ प्रतिशत हुन आउँछ ।त्यस्तै, गत आवमा सरकारी ऋणको साँवा ब्याज भुक्तानीका लागि रु चार खर्बभन्दा बढी खर्च भएको छ । “आव २०८१÷८२ मा ऋण सेवा खर्चमा रु चार खर्ब दुई अर्ब ८५ करोड विनियोजन भएकोमा असार मसान्तसम्म रु तीन खर्ब ६२ अर्ब ५९ करोड भुक्तानी भएको छ । यो वार्षिक बजेट विनियोजनको आधारमा ९० दशमलव ०१ प्रतिशत हो”, कार्यालयको मासिक प्रतिवेदनमा भनिएको छ । कूल गार्हस्थ्य उत्पादनको आधारमा असार मसान्तसम्ममा ऋण सेवा खर्च पाँच दशमलव ९४ प्रतिशत रहेको छ ।गत आवमा सरकारले आन्तरिक ऋणको साँवा ब्याज भुक्तानीको लागि रु तीन खर्ब चार अर्ब १९ करोड १२ लाख खर्च गरेको छ भने बाह्य ऋणको साँवा ब्याज भुक्तानीका लागि रु ५८ अर्ब ४० करोड १३ लाख खर्चिएको छ । रासस",
      "link": "https://gorkhapatraonline.com/news/165779",
      "image": "https://gorkhapatraonline.com/storage/media/292389/conversions/rin-ayabasthapan-original-thumb.jpg"
    },
    {
      "slug": "165732",
      "title": "यस्तो छ आजको सागसब्जी र फलफूलको थोक मूल्य",
      "timestamp": 1753833600000,
      "source": "gp",
      "content": "कालीमाटी फलफूल तथा तरकारी बजार विकास समितिले आजका लागि कृषि उपजहरूको थोक मूल्य निर्धारण गरेको छ । समितिका अनुसार प्रस्तुत सागसब्जी र फलफूलको अधिकतम थोक मूल्य निर्धारण गरिएको हो ।",
      "longContent": "काठमाडौँ,  साउन१४ गते ।   कालीमाटी फलफूल तथा तरकारी बजार विकास समितिले आजका लागि कृषि उपजहरूको थोक मूल्य निर्धारण गरेको छ । समितिका अनुसार प्रस्तुत सागसब्जी र फलफूलको अधिकतम थोक मूल्य निर्धारण गरिएको हो । गोलभेँडा ठूलो (नेपाली) प्रतिकिलो रु ६०, गोलभेँडा सानो (लोकल) प्रतिकिलो रु ३०, गोलभेँडा सानो (टनेल) प्रतिकिलो रु ४२, आलु रातो प्रतिकिलो रु ४६, आलु रातो (भारतीय) प्रतिकिलो रु ३०, आलु रातो (मुडे) प्रतिकिलो रु ४०, प्याज सुकेको (भारतीय) प्रतिकिलो रु ३८, गाजर (लोकल) प्रतिकिलो रु १००, गाजर (तराई) प्रतिकिलो रु ९०, बन्दा (लोकल) प्रतिकिलो रु ३५, काउली स्थानीय प्रतिकिलो रु ७०, काउली तराई प्रतिकिलो रु ६०, रातो मूला प्रतिकेजी रु ४५, सेतो मूला (हाइब्रिड) प्रतिकिलो रु ३५, भन्टा लाम्चो प्रतिकिलो रु २५, भन्टा डल्लो प्रतिकिलो रु ४०, तने बोडी प्रतिकिलो रु ४५ र मकै बोडी प्रतिकिलो रु ६५ कायम भएको छ । यसैगरी, घिउ सिमी (लोकल) प्रतिकिलो रु ५०, घिउ सिमी (हाइब्रिड) प्रतिकिलो रु ४०, घिउ सिमी (राजमा) प्रतिकिलो रु १८०, टाटे सिमी प्रतिकिलो रु ६०, भटमास कोसा प्रतिकिलो रु ११०, तीतो करेला प्रतिकिलो रु २०, लौका प्रतिकिलो रु ३०, परबर (लोकल) प्रतिकिलो रु ४०, परबर (तराई) प्रतिकिलो रु ४०, चिचिण्डो प्रतिकिलो रु २५, घिरौँला प्रतिकिलो रु ३०, झिगुनी प्रतिकिलो रु ५०, फर्सी पाकेको प्रतिकिलो रु ५०, फर्सी हरियो (लाम्चो) प्रतिकिलो रु २५, हरियो फर्सी (डल्लो) प्रतिकिलो रु ३५, सलगम प्रतिकिलो रु ७०, भिण्डी प्रतिकिलो रु ४० कायम गरिएको छ । त्यसैगरी, सखरखण्ड प्रतिकिलो रु ८०, पिँडालु प्रतिकिलो रु ७०, स्कूस प्रतिकिलो रु ४०, रायोसाग प्रतिकिलो रु ५०, पालुङ्गो साग प्रतिकिलो रु ६०, तोरीको साग प्रतिकिलो रु ५०, हरियो प्याज प्रतिकिलो रु १२०, च्याउ (कन्य) प्रतिकिलो रु १७०, च्याउ (डल्ले) प्रतिकिलो रु ३९०, कुरिलो प्रतिकिलो रु ३५०, निगुरो प्रतिकिलो रु ८० निर्धारण गरिएको छ ।ब्रोकाउली प्रतिकिलो रु १८०, चुकुन्दर प्रतिकिलो रु ७०, सजिवन प्रतिकिलो रु २२०, रातो बन्दा प्रतिकिलो रु २५०, जिरीको साग प्रतिकिलो रु १००, सेलरी प्रतिकिलो रु १२०, पार्सले प्रतिकिलो रु १३००, सौफको साग प्रतिकिलो रु १८०, पुदिना प्रतिकिलो रु १२०, इमली प्रतिकिलो रु २००, तामा प्रतिकिलो रु १२०, तोफु प्रतिकिलो रु १२० र गुन्द्रुक प्रतिकिलो रु ३५० तोकेकोे छ ।समितिले स्याउ (झोले) प्रतिकिलो रु २५०, स्याउ (फुजी) प्रतिकिलो रु ३५०, केरा (दर्जन) रु १४०, कागती प्रतिकिलो रु १५०, अनार प्रतिकिलो रु ३५०, आँप (माल्दह) प्रतिकिलो रु १८५, आँप (दशहरी) प्रतिकिलो रु १८५, आँप (चोसा) प्रतिकिलो रु १५०, तरबुजा प्रतिकिलो रु ८०, मौसम प्रतिकिलो रु १६०, जुनार प्रतिकिलो रु २४०, भुइँकटहर प्रतिगोटा रु १६०, काँक्रो (लोकल) प्रतिकिलो रु ४५, काँक्रो (हाइब्रिड) प्रतिकिलो रु १८, रुखकटहर प्रतिकिलो रु ५०, नास्पाती (लोकल) प्रतिकिलो रु ६०, नास्पाती (चाइनिज) प्रतिकिलो रु २४०, मेवा (भारतीय) प्रतिकिलो रु १००, अम्बा प्रतिकिलो रु २५०, किवी प्रतिकिलो रु ७००, आभोकाडो प्रतिकिलो रु ६५० र लप्सी प्रतिकिलो रु ४५ निर्धारण गरिएको छ ।यसैगरी, अदुवा प्रतिकिलो रु १००, खुर्सानी सुकेको प्रतिकिलो रु ३८०, खुर्सानी हरियो प्रतिकिलो रु ६०, खुर्सानी हरियो (बुलेट) प्रतिकिलो रु ५०, खुर्सानी हरियो माछे प्रतिकिलो रु ६०, खुर्सानी अकबरे प्रतिकिलो रु २००, भेडे खुर्सानी प्रतिकिलो रु ६५, लसुन हरियो प्रतिकिलो रु १३०, हरियो धनियाँ प्रतिकिलो रु ४००, लसुन सुकेको (चाइनिज) प्रतिकिलो रु २००, लसुन सुकेको (नेपाली) प्रतिकिलो रु १६०, छ्यापी सुकेको प्रतिकिलो रु १८०, छ्यापी हरियो प्रतिकिलो रु २००, ताजा माछा (रहु) प्रतिकिलो रु ३३०, ताजा माछा (बचुवा) प्रतिकिलो रु ३२०, ताजा माछा (छडी) प्रतिकिलो रु २५०, राजा च्याउ प्रतिकिलो रु ३०० र सिताके च्याउ प्रतिकेजी रु १००० निर्धारण गरिएको छ । रासस",
      "link": "https://gorkhapatraonline.com/news/165732",
      "image": "https://gorkhapatraonline.com/storage/media/292310/conversions/adrhs-original-thumb.jpg"
    },
    {
      "slug": "165710",
      "title": "गुरुङ र मगर भाषालाई मान्यता दिएपछि दीपावली",
      "timestamp": 1753833600000,
      "source": "gp",
      "content": "गण्डकी प्रदेश सरकारले सरकारी कामकाजीको भाषाका रूपमा गुरुङ र मगर भाषालाई मान्यता दिएपछि लमजुङका गुरुङ समुदायले सदरमुकाम बेँसीसहरमा दीपावली गरेर खुसी मनाएका छन् । तमू ह्युला छोंज धीं (गुरुङ राष्ट्रिय परिषद्) लमजुङको आयोजनामा उपस्थित गुरुङ समुदायका अगुवा, युवा तथा विद्यार्थीले सोमबार साँझ बेँसीसहरको भीमसेनस्थान चोकमा जम्मा भएर दीप प्रज्वलन गरी खुसियाली मनाएका हुन् । दीप प्रज्वलनका लागि गण्डकी प्रदेश र प्रदेशको नक्साको सिमानामा मैनबत्ती राखिएको थियो ।",
      "longContent": "लमजुङ समाचारदातालमजुङ, साउन १४ गते । गण्डकी प्रदेश सरकारले सरकारी कामकाजीको भाषाका रूपमा गुरुङ र मगर भाषालाई मान्यता दिएपछि लमजुङका गुरुङ समुदायले सदरमुकाम बेँसीसहरमा दीपावली गरेर खुसी मनाएका छन् । तमू ह्युला छोंज धीं (गुरुङ राष्ट्रिय परिषद्) लमजुङको आयोजनामा उपस्थित गुरुङ समुदायका अगुवा, युवा तथा विद्यार्थीले सोमबार साँझ बेँसीसहरको भीमसेनस्थान चोकमा जम्मा भएर दीप प्रज्वलन गरी खुसियाली मनाएका हुन् । दीप प्रज्वलनका लागि गण्डकी प्रदेश र प्रदेशको नक्साको सिमानामा मैनबत्ती राखिएको थियो । बेँसीसहर नगरपालिका प्रमुख गुमानसिंह अर्याल, आयोजक संस्थाका अध्यक्ष जीवराज घलेसहितले मैनबत्ती बालेर दीपावलीको सुरुवात गर्नुभएको थियो । बेँसीसहर नगरपालिका प्रमुख अर्यालले गण्डकी प्रदेश सरकारको निर्णय कार्यान्वयन गर्ने बताउनुभयो । उहाँले संविधानले दिएको अधिकार प्रयोग गर्नु सबैको कर्तव्य र दायित्वसमेत रहेको बताउनुभयो । नेपाली भाषा सरह सरकारी कामकाजमा गुरुङ भाषालाई पनि मान्यता दिएको भन्दै गुरुङ समुदायले गण्डकी प्रदेश सभाप्रति धन्यवाद ज्ञापन गरेको छ । संविधानको मर्म अनुसार प्रदेश सरकारले कामकाजी भाषाका रूपमा गुरुङ र मगर भाषालाई मान्यता दिए पनि यसलाई कागजमा मात्रै नभई व्यवहारमा उतार्न गुरुङ समुदायले प्रदेश सरकारलाई आग्रह गरेका छन् । गण्डकी प्रदेश सभाले गत असार २४ गते गण्डकी प्रदेशमा गुरुङ र मगर भाषालाई सरकारी कामकाजको भाषाको रूपमा प्रयोग गर्ने सम्बन्धमा व्यवस्था गर्न बनेको विधेयक पारित गरेको थियो ।",
      "link": "https://gorkhapatraonline.com/news/165710",
      "image": "https://gorkhapatraonline.com/storage/media/292288/conversions/gurung-vashako-swagatma-dipawali-original-thumb.jpg"
    },
    {
      "slug": "165709",
      "title": "एनआइसी एसियाको सेयर कर्जा योजना",
      "timestamp": 1753833600000,
      "source": "gp",
      "content": "एनआइसी एसिया बैङ्कले ८.१७ प्रतिशत ब्याजदरमा सेयर कर्जा ऋण दिने भएको छ । बैङ्कले प्रतिस्पर्धी ब्याजदर (औसत आधार दरमा एक प्रतिशत प्रिमियम थप) मा सेयर धितो राखेर प्रवाह गरिने कर्जाको योजना सार्वजनिक गरेको हो ।",
      "longContent": "गोरखापत्र समाचारदाताकाठमाडौँ, साउन १४ गते । एनआइसी एसिया बैङ्कले ८.१७ प्रतिशत ब्याजदरमा सेयर कर्जा ऋण दिने भएको छ । बैङ्कले प्रतिस्पर्धी ब्याजदर (औसत आधार दरमा एक प्रतिशत प्रिमियम थप) मा सेयर धितो राखेर प्रवाह गरिने कर्जाको योजना सार्वजनिक गरेको हो ।सेयरबजारलाई सम्बोधन गर्ने गरी प्रतिस्पर्धी ब्याजदर (औसत आधार दरमा एक प्रतिशत प्रिमियम थप) मा सेयर कर्जा योजना सार्वजनिक गरेको बैङ्कले जनाएको छ ।",
      "link": "https://gorkhapatraonline.com/news/165709",
      "image": "https://gorkhapatraonline.com/storage/media/292287/conversions/nic_asia_bank2019-12-22-07-38-55-original-thumb.jpg"
    },
    {
      "slug": "165708",
      "title": "लसुन आयात दुई सय पच्चिस प्रतिशतले वृद्धि",
      "timestamp": 1753833600000,
      "source": "gp",
      "content": "कृषि उपजका रूपमा रहेको लसुन पूर्वी नाका मेची भन्सार हुँदै ठुलो परिमाणमा नेपाल भित्रेको छ । मेची भन्सार कार्यालयको तथ्याङ्क अनुसार १० करोड २१ लाख १९ हजार ६२० किलोग्राम लसुन नेपाल भित्रेको छ ।",
      "longContent": "दमक समाचारदातादमक, साउन १४ गते । कृषि उपजका रूपमा रहेको लसुन पूर्वी नाका मेची भन्सार हुँदै ठुलो परिमाणमा नेपाल भित्रेको छ । मेची भन्सार कार्यालयको तथ्याङ्क अनुसार १० करोड २१ लाख १९ हजार ६२० किलोग्राम लसुन नेपाल भित्रेको छ ।भन्सार मूल्याङ्कन अनुसार एक अर्ब ३० करोड ३९ लाख रुपियाँ बराबरको लसुन नेपाल भित्रेको हो । यसबापत ३३ करोड ६६ लाख ७९ हजार रुपियाँ बराबर राजस्व सङ्कलन भएको मेची भन्सार कार्यालयले जनाएको छ । अघिल्लो वर्षको तुलनामा लसुनको आयात २२५.१ प्रतिशतले वृद्धि भएको देखिएको छ ।मेची भन्सार कार्यालयका भन्सार अधिकृत तथा सूचना अधिकारी ईश्वरकुमार हुमागाईंका अनुसार आर्थिक वर्ष २०८०/८१ को सोही अवधिमा ४० करोड सात लाख ९४ हजार रुपियाँको ३२ लाख १६ हजार २० किलोग्राम लसुन आयात भएकोमा पछिल्लो वर्ष आयात बढेको हो । चीनबाट भारत हुँदै लसुन नेपाल भित्रिने गरेको छ । सबैभन्दा बढी राजस्व वृद्धि भएका १० वस्तुमा लसुन पनि रहेको मेची भन्सार कार्यालयका सूचना अधिकारी हुमागाईंले बताउनुभयो ।",
      "link": "https://gorkhapatraonline.com/news/165708",
      "image": "https://gorkhapatraonline.com/storage/media/292286/conversions/2211-original-thumb.jpg"
    },
    {
      "slug": "166060",
      "title": "निरोगी नेपाल बनाउन जनचेतना जगाउनुपर्छ : प्रधानमन्त्री",
      "timestamp": 1754006400000,
      "source": "gp",
      "content": "प्रधानमन्त्री केपी शर्मा ओलीको उपस्थितिमा शुक्रबार बागमती प्रदेश पूर्ण खोप घोषणा भएको छ ।",
      "longContent": "भक्तपुर, साउन १६ गते । प्रधानमन्त्री केपी शर्मा ओलीको उपस्थितिमा शुक्रबार बागमती प्रदेश पूर्ण खोप घोषणा भएको छ ।प्रदेशको स्वास्थ्य मन्त्रालयद्वारा आयोजित विशेष कार्यक्रममा प्रधानमन्त्री ओलीले सो घोषणा गर्नुभएको हो । सङ्घ सरकारको स्वास्थ्य तथा जनसङ्ख्या मन्त्रालयको राष्ट्रिय पूर्ण खोप समन्वय समितिबाट प्राप्त प्रमाणपत्रका आधारमा गत साउन २७ गते १६ देखि २३ महिनासम्मका सबै बालबालिकालाई १५ महिनाको उमेरभित्र पूर्ण खोप पाएको सुनिश्चितता भएको थियो । प्रदेशका १३ जिल्ला र ११९ पालिका पूर्ण खोप भएपछि प्रदेशस्तरमा घोषणा गरिएको हो । कार्यक्रममा प्रधानमन्त्री ओलीले खोप समितिको प्रमाणपत्र प्रदेशका स्वास्थ्यमन्त्री किरण थापालाई हस्तान्तरण गर्नुभयो । कार्यक्रममा प्रधानमन्त्री ओलीले स्वास्थ्य क्षेत्रको डिजिटल हेल्थ कार्यक्रमको पनि उद्घाटन गर्नुभयो ।प्रधानमन्त्री ओलीले पूर्ण खोप घोषणा भएकामा प्रदेशलाई बधाई दिँदै समृद्ध नेपाल, सुखी नेपालीको राष्ट्रिय गन्तव्य प्राप्तिका लागि निरोगी नेपाल अभियान सञ्चालन गरिएको बताउनुभयो । उहाँले नेपालमा मानिसका साथै पशुपंक्षी र  वनस्पति पनि निरोगी हुन्  तथा सहर र गाउँ सफा रहून् भन्ने सोचका साथ काम गर्नुपर्नेमा जोड दिँदै भन्नुभयो, “रोग लाग्न सक्छ तर हामीले रोगका कारण र बाटाहरुलाई बन्द गर्ने प्रयास गर्नुपर्छ । त्यसको एउटा उपाय खोप हो । यो अभियान सफल हुँदै गएकामा म खुसी व्यक्त गर्दछु ।” प्रधानमन्त्री ओलीले भन्नुभयो, “हाम्रो संविधानले स्वास्थ्य सेवालाई मौलिक हकमा समावेश गरेको छ । उक्त हक प्राप्तिको दिशामा खोप अभियान सार्थक भएको छ । आगामी २०८३ मा हामी विकासशील मुलुकमा स्तरोन्नति हुँदैछौँ । त्यसका लागि पनि यो अभियान महत्वपूर्ण साबित भएको छ । अरु प्रदेशमा यस्ता अभियान सञ्चालनमा हामीले प्रेरित गर्नुपर्नेछ ।”प्रधानमन्त्री ओलीले खोप अभियानका क्रममा उत्कृष्ट कर्मचारी, महिला सामुदायिक स्वास्थ्य स्वंसेविकाहरुलाई सम्मान प्रदान गर्नुभयो । प्रदेशका मुख्यमन्त्री बहादुरसिंह लामाले स्वास्थ्य क्षेत्रको निरन्तर खटाइबाट पूर्ण खोप अभियान सफल भएको बताउनुभयो ।",
      "link": "https://gorkhapatraonline.com/news/166060",
      "image": "https://gorkhapatraonline.com/storage/media/292947/conversions/pm-16-ff-original-thumb.jpg"
    },
    {
      "slug": "166050",
      "title": "अबका युवा आइटी क्षेत्रमा अब्बल हुनुपर्छ : मन्त्री गुरुङ",
      "timestamp": 1754006400000,
      "source": "gp",
      "content": "सञ्चार तथा सूचनाप्रविधि मन्त्री पृथ्वीसुब्बा गुरुङले अबका युवाले सूचना प्रविधि (आइटी) क्षेत्रमा अब्बल भई सिर्जनात्मक भविष्य बनाउनमा जोड दिनुपर्ने बताउनु भयो ।",
      "longContent": "काठमाडौँ, साउन १६ गते । सञ्चार तथा सूचना प्रविधि मन्त्री पृथ्वीसुब्बा गुरुङले अबका युवाले सूचना प्रविधि (आइटी) क्षेत्रमा अब्बल भई सिर्जनात्मक भविष्य बनाउनमा जोड दिनुपर्ने बताउनु भयो ।  आज काठमाडौँमा कान्तिपुर सिटी कलेजमा आयोजित “केसीसी एक्जीविसन–२०२५” को उद्घाटन गर्दै मन्त्री गुरुङले देशलाई सूचना प्रविधिमा दक्ष जनशक्तिको आवश्यकता रहेको बताउँदै आइटीमा युवा रोजगारको प्रशस्त सम्भावना रहेको समेत सुनाउनु भयो । उहाँका अनुसार देश विदेशमा त्यहाँको सूचना प्रविधिले गरेको विकासले धेरै अगाडि पुगेको छ । नेपालमा सूचना प्रविधिका विकासका थुप्रै सम्भावना छन् तर प्रशस्त जनशक्तिको अभाव, प्रभावकारी नीतिको अभाव र आइटी इन्फास्टक्चरको कमीका कारण व्यवहारमा उतार्न चुनौती खेप्नु परेको मन्त्री गुरुङले बताउनुभयो । तर, पनि एआईलाई नै भविष्यको लक्ष्य निर्धारण गरेर अब्बल बन्छु भन्ने सिर्जनशील युवाका लागि नेपालमै रोजगार पाउने अवसर विस्तारै राज्यले निर्माण गर्ने विश्वास उहाँले दिनुभयो ।“यो वर्ष हामी आइटीसम्बन्धी इन्फास्टक्चरहरुको निर्माण गर्नेदेखि फो जि घर घर पुर्‍याउने र फाइभजीको लन्च गर्ने भएका छौँ” नेपाल सरकारका प्रवक्तासमेत रहनुभएका मन्त्री गुरुङले भन्नुभयो,“अबको विकास भनेको सूचना प्रविधिको समृद्धि नै विकास हो ।”कार्यक्रममा क्यानका अध्यक्ष सुनैना घिमिरेले युवाले सूचना प्रविधिको माध्यमबाट नवीन कार्य सुरु गरेर स्वदेशमै रोजगारका प्रशस्तै अवसर प्राप्त गरिरहेका उदाहरण दिनुभयो । “मेहनत गर्ने र आइटीसम्बन्धी ज्ञान राख्नेलाई आयआर्जन गर्न दुःख छैन,” उहाँले भन्नुभयो,“क्यानले यस्ता युवालाई सहयोग र प्रोत्साहनसमेत गर्दै आएको छ ।”त्यस्तै, कार्यक्रममा नेपाल विज्ञान तथा प्रविधि प्रज्ञा–प्रतिष्ठान (नास्ट) का सचिव डा. रविन्द्र प्रसाद ढकालका अनुसार देशमा इन्जिनियरको निकै खाँचो छ । यहाँ पढेर विदेश जाने युवा बढ्दै गर्दा मुलुक कसले समृद्धितर्फ लैजान्छ भन्ने चिन्ताको विषय बन्दैछ । उहाँले युवा विदेश पलायन हुनु भनेको राज्यले सही वातावरण स्वदेशमा दिन सक्नुको परिणाम रहेको बताउनुभयो । यद्यपि सूचना प्रविधिको विकासले पछिल्लो समय स्वदेशमै बसेर सिर्जनात्मक कार्य गर्ने आशा लाग्दा युवा पनि रहेको उहाँले सुनाउनु भयो । “सूचना प्रविधिले युवा स्वदेशमै टिकाउन सकिने आधारहरु छन्, तर त्यसका लागि उपयुक्त काम गर्ने वातावरण राज्यले महसुस गराउन सक्नुपर्छ”, डा. ढाकालले भन्नुभयो । दुई दिनसम्म रहने प्रदर्शनीमा युवाले बनाएका आइटीसम्बन्धी थुप्रै नवीन कामका नमुना प्रदर्र्शन गरिएको छ ।",
      "link": "https://gorkhapatraonline.com/news/166050",
      "image": "https://gorkhapatraonline.com/storage/media/292916/conversions/prithabi-subba-gurung-16-original-thumb.jpg"
    },
    {
      "slug": "165977",
      "title": "काठमाडौँ–तराई/मधेश द्रुतमार्ग  : असी अर्ब खर्च, बयालिस प्रतिशत काम",
      "timestamp": 1754006400000,
      "source": "gp",
      "content": "राष्ट्रिय गौरवको आयोजना काठमाडौँ–तराई/मधेश द्रुतमार्गको प्रगति सुस्त देखिएको छ ।  विसं २०८३ भित्र निर्माण सम्पन्न गर्ने गरी काम भइरहेको द्रुतमार्ग आयोजनाका लागि हालसम्म ८० अर्ब ५४ करोड रुपियाँ खर्च भइसकेको नेपाली सेनाले जानकारी दिएको छ ।",
      "longContent": "अनिल पराजुलीहेटौँडा, साउन १६ गते । राष्ट्रिय गौरवको आयोजना काठमाडौँ–तराई/मधेश द्रुतमार्गको प्रगति सुस्त देखिएको छ ।  विसं २०८३ भित्र निर्माण सम्पन्न गर्ने गरी काम भइरहेको द्रुतमार्ग आयोजनाका लागि हालसम्म ८० अर्ब ५४ करोड रुपियाँ खर्च भइसकेको नेपाली सेनाले जानकारी दिएको छ ।सुरुवातमा एक खर्ब ७५ अर्ब लगानीमा सम्पन्न गर्ने भनिए पनि द्रुतमार्गको अहिले लागत बढेर दुई खर्ब ११ अर्ब ९३ करोड रुपियाँ पुगेको छ । नेपाली सेनाले सार्वजनिक गरेको तथ्याङ्क अनुसार आयोजनाको विसं २०८२ असार मसान्तसम्म भौतिक प्रगति ४२.१३ प्रतिशत छ । काठमाडौँ–तराई/मधेश द्रुतमार्ग सडक आयोजनाको मोबिलाइजेसनसहित वित्तीय प्रगति भने ४४ प्रतिशत भएको नेपाली सेनाका सूचना अधिकारी तथा सहायक रथी राजाराम बस्नेतले जानकारी दिनुभयो । जम्मा १३ वटा निर्माण प्याकेजमध्ये हालसम्म प्याकेज नं. १, २, ३, ४, ५, ६, ७, ८ क, ८ ख, ९क, ९ख र १० निर्माणाधीन तथा कार्यान्वयनको चरणमा रहेको छ । प्याकेज नं. ११ अन्तर्गत पर्ने खोकना–डुकुछाप खण्डमा जग्गा अधिग्रहणसम्बन्धी समस्याका साथै द्रुतमार्गको सुरु विन्दु र सवारी आवागमन व्यवस्थापन सम्बन्धमा निर्णय हुन बाँकी रहेकाले खरिद प्रक्रिया सुरु हुनै बाँकी रहेको नेपाली सेनाले जनाएको छ । उक्त खण्डमा पर्ने जग्गाको मुआब्जा वितरणका लागि सम्बन्धित जग्गाधनीसँग समन्वय भइरहेको छ । साथै जग्गा अधिग्रहणसम्बन्धी समस्या समाधानका लागि सम्भावित विकल्पको डिजाइन कार्यसमेत अगाडि बढिरहेको नेपाली सेनाका सूचना अधिकारी बस्नेतले जानकारी दिनुभयो । हालसम्म स्वीकृत डिपीआर अनुसार खोकना–डुकुछाप क्षेत्रमा मूल्य निर्धारण भई अधिग्रहण हुन बाँकी जग्गा १६०–०–२–१.६७ तथा मूल्य निर्धारण हुन बाँकी जग्गा १६५–६–०–३ रोपनी रहेको छ । द्रुतमार्गको सुरु विन्दु यकिन तथा अन्य डिजाइन परिमार्जनबमोजिम अधिग्रहण गर्न बाँकी जग्गाको परिमाणमा परिमार्जन हुन सक्ने देखिएको नेपाली सेनाले सार्वजनिक गरेको तथ्याङ्कमा उल्लेख छ । आयोजना अन्तर्गतका सात वटा सुरुङमार्गको कुल लम्बाइ १०.९७९ किलोमिटर रहेको छ । सुरुङ मार्गको प्याकेज नं. १ अन्तर्गत महादेवटार सुरुङको जम्मा लम्बाई तीन किलोमिटर ३५५ मिटरमध्ये हालसम्म तीन किमी ३२२ मिटर दायाँ टनेलको दुई किमी २९ मिटर अर्थात् ६१ प्रतिशत खन्ने कार्य सम्पन्न भएको छ भने तीन किमी ३८६ मिटरको बायाँ टनेलको दुई किमी २८६ मिटर अर्थात् ६८ प्रतिशत खन्ने कार्य सम्पन्न भइसकेको जनाएको छ । त्यस्तै प्याकेज नं. २ अन्तर्गत एक किमी ६९० मिटर लम्बाइ रहेको धेद्रे सुरुङमार्ग र प्याकेज नं. ३ अन्तर्गत एक किमी ६२२ मिटर लम्बाइ रहेको लेनडाँडा सुरुङको भने छेदन भइसकेको छ । दुई किमी २५० मिटर लम्बाइ रहेको चन्द्रामभिर सुरुङको ९९ मिटर निर्माण प्रगति भएको छ । ५८३ मिटर लम्बाइ रहेको मौरीभिर सुरुङ, एक किमी मिटर लम्बाइ रहेको देवीचौर सुरुङ र ३९० मिटर लम्बाइ रहेको सिसौटार सुरुङको पोटल निर्माणको कार्य भइरहेको सूचना अधिकारी बस्नेतले जानकारी दिनुभयो ।आयोजना अन्तर्गत जम्मा ८९ स्थानमा रहेका पुलमध्ये ८५ स्थानका पुल निर्माणको चरणमा रहेका छन् । निर्माणाधीन अधिकांश पुलको फाउन्डेसन कार्य सम्पन्न भई सुपरस्ट्रक्चरको कार्य भइरहेको छ । ५१ स्थानका पुलको फाउन्डेसन निर्माण सम्पन्न भएको छ । २६ स्थानका पुलको संरचना तथा छ स्थानका पुलको माथिको भागको संरचनासम्मको कार्य सम्पन्न भएको नेपाली सेनाले जनाएको छ । ९.३ किलोमिटर सडकको सब–बेस तथा सर्भिस लेनमा पाँच किलोमिटर सडकको कालोपत्रे कार्य सम्पन्न भएको छ । द्रुतमार्गको निजगढ क्षेत्रमा जनावरका लागि अन्डर पासको सबस्ट्रक्चरसम्मको कार्य सम्पन्न भएको छ । त्यस्तै द्रुतमार्गको २४.८ किलोमिटरदेखि ७०.९७७ किलो मिटरसम्ममा पर्ने जग्गाको अधिग्रहण सम्पन्न भई निर्माण भइरहेको छ । काठमाडौँ जिल्लामा रेखाङ्कन परिवर्तन तथा स्लोप स्टेपलाइजेसनका संरचना निर्माणका लागि थप आवश्यक १२८–२–०–२.५५ रोपनी नम्बरी जग्गा तथा विभिन्न जग्गामा निर्मित भौतिक संरचनाको क्षतिपूर्ति, ललितपुर जिल्लामा सुरुङमार्ग निर्माणका लागि थप आवश्यक ५४–११–३–१.८२ रोपनी नम्बरी जग्गा र मकवानपुर जिल्लामा थप आवश्यक २८–१५–३–१.१९ रोपनी नम्बरी जग्गा अधिग्रहणका लागि नेपाल सरकारको स्वीकृति प्राप्त भई मूल्य निर्धारणको क्रममा रहेको छ ।निर्माणका क्रममा रेखाङ्कन अनुकूलन तथा परिमार्जित डिजाइनबमोजिम पूर्वनिर्धारित मार्गाधिकारभन्दा बाहिरको थप जग्गा अधिग्रहण तथा रुख कटानका लागि पूरक वातावरणीय प्रभाव मूल्याङ्कन स्वीकृति गर्ने गरिएको छ । द्रुतमार्गको ३५ किलोमिटरदेखि ४९ किलोमिटरसम्म पर्ने रानीसेरा तथा बुदुने खण्डको पूरक वातावरणीय प्रभाव मूल्याङ्कन प्रतिवेदन २०८१ वैशाख ७ गतेको वन तथा वातावरण मन्त्रालयको मन्त्रीस्तरको निर्णयबाट स्वीकृत भएको थियो । प्रस्थान विन्दु खोकना र अन्तिम विन्दु निजगढ रहेको काठमाडौँ–तराई/मधेश द्रुतमार्ग सडक आयोजनाको कुल लम्बाइ ७० किमी ९७७ मिटर रहेको छ । विसं २०७४ मा चार वर्षभित्र काम सक्ने गरी सरकारले निर्माणको जिम्मा नेपाली सेनालाई दिएको थियो ।",
      "link": "https://gorkhapatraonline.com/news/165977",
      "image": "https://gorkhapatraonline.com/storage/media/292799/conversions/121-original-thumb.jpg"
    },
    {
      "slug": "165976",
      "title": "काठमाडौँमा नयाँ पानीपोखरीहरु निर्माण",
      "timestamp": 1754006400000,
      "source": "gp",
      "content": "काठमाडौँका उपभोक्तालाई सहज रूपमा खानेपानी उपलब्ध गराउन काठमाडौँ उपत्यकाका विभिन्न दस स्थानमा पानीपोखरी निर्माण गरिएको छ ।",
      "longContent": "गोरखापत्र समाचारदाताकाठमाडौँ, साउन १६ गते । काठमाडौँका उपभोक्तालाई सहज रूपमा खानेपानी उपलब्ध गराउन काठमाडौँ उपत्यकाका विभिन्न दस स्थानमा पानीपोखरी निर्माण गरिएको छ । उपत्यकाको महाँकाल, कीर्तिपुर (दुई वटा), बालाजु, हेपाली हाइट, आरुबारी, जगडोल, ललितपुरको खुमलटार, भक्तपुरको कटुन्जे र टिगिनीमा पानीपोखरी निर्माण गरिएको मेलम्ची खानेपानी आयोजना अन्तर्गतको आयोजना कार्यान्वयन निर्देशनालय (पिआइडी) ले जनाएको छ । निर्देशनालयका आयोजनाका उपनिर्देशक तथा प्रवक्ता ई. विकेश बधानथाछेका अनुसार मेलम्ची खानेपानी आयोजनाको उपआयोजना अन्तर्गत सञ्चालित काठमाडौँ उपत्यका खानेपानी सुधार आयोजनाको पहिलो चरणमा ती पोखरीहरू निर्माण गरिएको हो । ती पोखरीहरूको कुल क्षमता ७४ हजार पाँच सय घनमिटर छ । उहाँका अनुसार आयोजनाको पहिलो चरणको काम सम्पन्न भइसकेको छ । त्यसै गरी सुन्दरीजलस्थित पानी प्रशोधन केन्द्रबाट काठमाडौँ उपत्यकाका विभिन्न स्थानमा रहेका पानीपोखरीहरूमा थोक रूपमा खानेपानी पठाउन प्रतिदिन २२ करोड लिटर क्षमताका करिब ७७ किलोमिटर नयाँ थोक वितरण प्रणालीसमेत निर्माण गरिएको उहाँले जानकारी दिनुभयो ।यस चरणमा पानीपोखरीहरूबाट उपत्यकावासीका धाराहरूमा खानेपानी पुर्‍याउन कुल एक हजार दस किलोमिटर खानेपानी वितरण प्रणालीको निर्माण कार्य सम्पन्न भएको उहाँले जानकारी दिनुभयो । उहाँका अनुसार स्वयम्भू, बालुवाटार, महाराजगञ्ज, धुम्बाराही, मण्डिखाटार, कपन, चाबहिल र बौद्धको दक्षिणी भेगलगायतका क्षेत्रमा थप करिब आठ सय किलोमिटर खानेपानी वितरण प्रणाली निर्माण गरिएको छ ।त्यसै गरी आयोजना कार्यान्वयन निर्देशनालयबाट काठमाडौँ, ललितपुर र भक्तपुरमा निर्माण थालिएका फोहोर पानी प्रशोधन केन्द्रहरूमध्ये दुई वटा फोहोरपानी प्रशोधन केन्द्रको निर्माण कार्य सम्पन्न भएको सो आयोजनाले जनाएको छ ।जस अनुसार काठमाडौँको गुह्येश्वरीमा प्रतिदिन तीन करोड २४ लाख लिटर फोहोरपानी प्रशोधन क्षमताको गुह्येश्वरी फोहोर पानी प्रशोधन केन्द्र निर्माण सम्पन्न गरी सञ्चालनमा ल्याइएको छ । पशुपति क्षेत्रभन्दा उपल्लो तटीय क्षेत्रबाट आउने फोहोर पानी प्रशोधन गरी सफा र स्वच्छ पानी बागमती नदीमा प्रवाह गर्ने उद्देश्यले केन्द्र निर्माण गरिएको हो ।त्यसै गरी ललितपुरको धोवीघाटमा निर्माणाधीन दुई वटामध्ये प्रतिदिन तीन करोड ७० लाख लिटर फोहोर पानी प्रशोधन क्षमताको एउटा फोहोर पानी प्रशोधन केन्द्रको निर्माण सम्पन्न भएको प्रवक्ता बधानथाछेले जानकारी दिनुभयो ।धोविघाटकै अर्को फोहोरपानी प्रशोधन केन्द्रसहित कोड्कु र भक्तपुरको सल्लाघारीमा पनि फोहोरपानी प्रशोधन केन्द्रहरूको निर्माण कार्य जारी छ । निर्माणाधीन केन्द्रहरूमध्ये धोवीघाटकै अर्को केन्द्रको फोहोरपानी प्रशोधन क्षमता प्रतिदिन तीन करोड ७० लाख लिटर, कोड्कुको प्रतिदिन एक करोड ७५ लाख लिटर र सल्लाघारीको प्रतिदिन एक करोड ४२ लाख लिटर रहने जनाइएको छ ।आयोजना कार्यान्वयन निर्देशनालयले निर्माण सम्पन्न भएका पानीपोखरीहरू, थोक वितरण प्रणाली र त्रिभुवन विश्वविद्यालयसहित कुल ३३ वटा खानेपानी वितरण प्रणाली (डिएमए) मध्ये १४ वटाको स्वामित्व काठमाडौँ उपत्यका खानेपानी व्यवस्थापन बोर्डलाई हस्तान्तरण गरिसकेको छ । कीर्तिपुर र आरुबारीमा निर्माण गरिएका थप दुई वटा पानीपोखरी तथा बाँकी रहेका १९ वटा खानेपानी वितरण प्रणालीमध्ये ११ वटाको स्वामित्व हस्तान्तरण गर्न तयारी अवस्थामा छ भने बाँकी आठ वटा वितरण प्रणालीहरू पनि निकट भविष्यमै बोर्डलाई हस्तान्तरण गर्ने गरी तयारीका कार्य भइरहेको छ ।काठमाडौँ उपत्यकाका दशकौँदेखिका पुराना र जीर्ण भएका खानेपानीका पाइपलाइनहरूलाई नयाँ वितरण प्रणाली निर्माण गरी विस्थापित गर्ने र चुहावटरहित किसिमले स्वच्छ एवं सफा खानेपानी उपत्यकावासीका घर घरमा समानुपातिक रूपमा वितरण गर्ने उद्देश्यले आयोजना सञ्चालनमा ल्याइएको थियो ।",
      "link": "https://gorkhapatraonline.com/news/165976",
      "image": "https://gorkhapatraonline.com/storage/media/292797/conversions/Khanepani-News-Photo-original-thumb.jpg"
    },
    {
      "slug": "165975",
      "title": "‘आवश्यक भए मात्र मन्त्री फेरबदल’",
      "timestamp": 1754006400000,
      "source": "gp",
      "content": "सञ्चार तथा सूचना प्रविधिमन्त्री पृथ्वी सुब्बा गुरुङले सत्ता गठबन्धनका शीर्ष नेताले चाहेमा मन्त्री फेरबदल हुन सक्ने बताउनुभएको छ । साउन १२ गतेको मन्त्रीपरिषद्का निर्णय सिंहदरबारमा सार्वजनिक गर्दै मन्त्री गुरुङले मन्त्री हेरफेर आवश्यकताका आधारमा हुने बताउनुभएको हो ।",
      "longContent": "गोरखापत्र समाचारदाता काठमाडौँ, साउन १६ गते । सञ्चार तथा सूचना प्रविधिमन्त्री पृथ्वी सुब्बा गुरुङले सत्ता गठबन्धनका शीर्ष नेताले चाहेमा मन्त्री फेरबदल हुन सक्ने बताउनुभएको छ । साउन १२ गतेको मन्त्रीपरिषद्का निर्णय सिंहदरबारमा सार्वजनिक गर्दै मन्त्री गुरुङले मन्त्री हेरफेर आवश्यकताका आधारमा हुने बताउनुभएको हो ।मन्त्री गुरुङले हरेक तीन/चार महिनामा मन्त्री हेरफेर हुने गरेकाले अहिले पनि मन्त्री फेरिने हल्ला चलाइएको बताउनुभयो । “मन्त्री हेरफेर कहिले हुन्छ, कुनै टुङ्गो छैन । योभन्दा पहिला तीन/चार महिनामै मन्त्री हेरफेर हुने भएकाले किन भएन भनेर हल्ला चलाइएको छ,” उहाँले भन्नुभयो, “आवश्यकता भए मन्त्री हेरफेर हुन पनि सक्छ । दुई पार्टीका नेतृत्वलाई लागेमा तत्काल हुन सक्छ । मन्त्रीले चित्तबुझ्दो काम नगरेमा हेरफेर गर्ने चलन छ । सत्ता गठबन्धन फेरबदल हुँदैन । गठबन्धनभित्रै मन्त्रीको हेरफेर हुने हो ।” तर, प्रधानमन्त्रीले आधिकारिक रूपमा मन्त्री हेरफेरबारे अभिव्यक्ति नदिएको उहाँले बताउनुभयो ।मन्त्री गुरुङले तराईमा अत्यन्तै खडेरी भएकाले पाँच सय ‘डिप बोरिङ’ ले मात्रै सिँचाइ सुविधा नपुग्ने दाबी गर्नुभयो । राज्यले तराईमा पाँच सय बोरिङ बनाउने विषयलाई कतिपयले हावादारी भनेको विषयमा खण्डन गर्दै मन्त्री गुरुङले तराईमा धेरै गाउँ भएकाले त्योभन्दा बढी बनाउनुपर्ने देखिएको उल्लेख गर्नुभयो ।मन्त्री गुरुङले बाढीबाट क्षतिग्रस्त सिन्धुली सडकको आपतकालीन पुनस्र्थापनाका लागि जापान सरकारबाट प्राप्त हुने २.८ अर्ब जापानी येनबराबरको अनुदान सहायता स्वीकार गर्ने निर्णय मन्त्रीपरिषद्ले गरेको जानकारी दिनुभयो । रानीजमरा–कुलरिया सिँचाइ आयोजना तेस्रो चरणका लागि विश्व बैङ्क समूहको अन्तर्राष्ट्रिय विकास संस्थाबाट प्राप्त हुने १३७ मिलियन अमेरिकी डलर (करिब १८ अर्ब ९२ करोड नेपाली रुपियाँ) बराबरको सहुलियतपूर्ण ऋण सहायता स्वीकार गर्ने निर्णय गरेको मन्त्री गुरुङले जानकारी दिनुभयो । विद्युत् वितरण प्रणाली स्तरोन्नति तथा सुदृढीकरण आयोजनाका लागि विश्व बैङ्क समूहको अन्तर्राष्ट्रिय विकास संस्थाबाट प्राप्त हुने ८६.७ मिलियन अमेरिकी डलरबराबरको सर्टर म्याचुरिटी लोन तथा ३३.३ मिलियन अमेरिकी डलरबराबरको सहुलियतपूर्ण ऋण गरी जम्मा १२० मिलियन अमेरिकी डलर (करिब १६ अर्ब ७४ करोड नेपाली रुपियाँ) बराबरको सहुलियतपूर्ण ऋण सहायता स्वीकार गर्ने, पावर डिस्ट्रिब्युसन स्ट्रेन्थनिङ प्रोग्राम (पिओएसआइएसपी) का लागि जर्मन सरकारले प्रदान गर्ने २० मिलियन युरोबराबरको अनुदान सहायता स्वीकार गर्ने निर्णय भएको छ । नेपाल इन्जिनियरिङ परिषद्को रजिस्ट्रार पदमा ध्रुवराज भट्टराई (तनहुँ) लाई नियुक्त गर्ने, राष्ट्रिय युवासम्बन्धी कानुन संशोधन र एकीकरण गर्न बनेको विधेयक तर्जुमाका लागि सिद्धान्त स्वीकृत गर्ने, नेपाली सेनातर्फ एक जना सहायकरथीको उपरथी पदमा र छ जना प्रमुख सेनानीको महासेनानी पदमा बढुवा गर्ने, साथै छ जना महासेनानीको सरुवा गर्ने निर्णय भएको छ । यसै गरी कर्णाली प्रदेश र सुदूरपश्चिम प्रदेशमा अवस्थित आरोहणका लागि खुला गरिएका ९७ वटा हिमालमा लाग्ने सलामी रकम आर्थिक वर्ष २०८२/८३ र आव २०८३/८४ दुई आर्थिक वर्षका लागि पूर्ण रूपमा छुट दिने र सोको सूचना नेपाल राजपत्रमा प्रकाशन गर्ने, भक्तपुर क्यान्सर अस्पताल विकास समितिको कार्यकारी निर्देशक पदमा डा. उज्ज्वल चालिसे (कास्की) लाई नियुक्त गर्ने, न्याय सेवा आयोगको सिफारिसबमोजिम सहन्यायाधिवक्ता सूर्यराज दाहालको नायब महान्यायाधिवक्तामा बढुवा गरी बेपत्ता पारिएका व्यक्तिको छानबिन आयोगको सचिव पदमा पदस्थापन गर्ने र बेपत्ता पारिएका व्यक्तिको छानबिन आयोगका सचिव खेमराज ज्ञवालीलाई महान्यायाधिवक्ताको कार्यालयको नायब महान्यायाधिवक्तामा सरुवा गर्ने निर्णय पनि सरकारले गरेको मन्त्री गुरुङले जानकारी दिनुभयो ।",
      "link": "https://gorkhapatraonline.com/news/165975",
      "image": "https://gorkhapatraonline.com/storage/media/292868/conversions/Pressmet-Photo-Keshab-Gurung--(1)-original-thumb.jpg"
    },
    {
      "slug": "165974",
      "title": "शिक्षा विधेयक : छलफल निरन्तर, जुटेन सहमति",
      "timestamp": 1754006400000,
      "source": "gp",
      "content": "करिब करिब अन्तिम चरणमा पुगेको विद्यालय शिक्षा विधेयकमा विवादित रहेका विषयमाथि पटक पटक छलफल भए पनि सहमति जुटेको छैन । जसकारण शिक्षा, स्वास्थ्य तथा सूचना प्रविधि समितिमा छलफलमा रहेको उक्त विधेयक अघि बढाउन सकिएको छैन ।",
      "longContent": "गोरखापत्र समाचारदाताकाठमाडौँ, साउन १६ गते । करिब करिब अन्तिम चरणमा पुगेको विद्यालय शिक्षा विधेयकमा विवादित रहेका विषयमाथि पटक पटक छलफल भए पनि सहमति जुटेको छैन । जसकारण शिक्षा, स्वास्थ्य तथा सूचना प्रविधि समितिमा छलफलमा रहेको उक्त विधेयक अघि बढाउन सकिएको छैन । साउन २१ गतेभित्र शिक्षा ऐन नआए कडा आन्दोलनमा उत्रने चेतावनी नेपाल शिक्षक महासङ्घले दिएका कारण सरकार थप दबाबमा परेको छ । उक्त विधेयकमाथि पछिल्लो पटक गत असार २२ गते समितिमा छलफल भएको थियो । विधेयकलाई सोही दिन टुङ्ग्याउने गरी बैठक बोलाइएको भए पनि शिक्षा, विज्ञान तथा प्रविधिमन्त्री रघुजी पन्तले विधेयकका विषयमा सरोकारवालासँग थप छलफल गर्नुपर्ने भन्दै समय मागेपछि उक्त बैठक स्थगित भएको थियो । सांसदहरूको चर्को विरोधका बाबजुद समितिका सभापति अम्मरबहादुर थापाले त्यतिबेला मन्त्रीलाई पाँच दिनको समय दिएर बैठक स्थगित गर्नुभएको थियो । तर त्यसपछि भने बैठकै बस्न सकेको छैन । बरु समितिले अन्तिम चरणमा पुगेको शिक्षा विधेकयलाई अघि बढाउन नसकिने देखेर मिडिया काउन्सिलसम्बन्धी विधेयकको छलफल अघि बढाएको छ ।  यसबिचमा शिक्षा मन्त्रालयले विवादित विषयमा सहमति जुटाउन नेपाल शिक्षक महासङ्घसँग पटक पटक छलफल गरिसकेको छ । तर सहमति भएको छैन । महासङ्घका अध्यक्ष लक्ष्मीकिशोर सुवेदीले भन्नुभयो, “धेरै विषयमा सहमति हुँदै उल्टिँदै गरेको छ । आज एउटा सहमति हुन्छ, फेरि भोलि अर्कै हुन्छ । त्यसैले यो बिचमा यो यो विषयमा सहमति भयो भन्न सक्ने अवस्था छैन ।”सुवेदीका अनुसार शिक्षकको बढुवा, अस्थायी प्रकृतिका शिक्षकको स्थायित्व, शिक्षकलाई स्थानीय तहमातहत राख्ने कि नराख्ने भन्ने विषय, विद्यालय तहका कर्मचारी व्यवस्थापनलगायतका विषयमा मन्त्रालयसँग छलफल भइरहेको छ । छलफल र विवादका शृङ्खला लम्बिँदा विधेयक अनुसार तत्काल शिक्षा ऐनै नआउने हो कि भन्ने शङ्कासमेत बढेको छ । शिक्षा मन्त्रालयसँग जति पटक कुरा भए पनि शिक्षकसँग सहमति हुन बाँकी रहेको भन्ने जवाफ मात्रै आउन थालेपछि शिक्षा विधेयकको छलफल तत्काल अघि नबढाउने निष्कर्षमा समिति पुगेको छ । शिक्षा मन्त्रालयसँगको छलफलमा महासङ्घले शिक्षक बढुवामा आवश्यक पर्ने अङ्क हटाउन दबाब दिएको छ । यसअघि एमाले सांसद छविलाल विश्वकर्मा संयोजक रहेको उपसमितिले शिक्षकको आवधिक बढुवा हुन तृतीय श्रेणीको १० वर्ष र द्वितीय श्रेणी १२ वर्षमा हुने प्रावधान प्रस्ताव गरेको थियो । तर त्यसका लागि शिक्षकले ल्याउनुपर्ने औसत अङ्कको विषयमा कुरा नमिलेपछि छलफल अघि बढ्न नसकेको हो । यसअघि अस्थायी रूपमा कार्यरत शिक्षक व्यवस्थापन गर्दा आन्तरिक र खुला प्रतिस्पर्धाको अनुपातमा कुरा नमिल्दा बैठक स्थगित भएको थियो । तर यसमा पछिल्लो समय ६० प्रतिशत आन्तरिक र ४० प्रतिशत खुला प्रतिस्पर्धाबाट शिक्षक नियुक्ति गर्ने विषयमा शिक्षकसँग सहमति भएको मन्त्रालयले जनाएको छ । शिक्षक नियुक्तिमा सहमति जनाए पनि शिक्षकले फेरि बढुवाको विषयमा अड्को थापेको भन्दै समितिका सदस्यहरूले पनि आपत्ति जनाउनुभएको थियो । शिक्षा, विज्ञान तथा प्रविधिमन्त्री पन्तले भने विधेयकमा सहमति जुटाउनुपर्ने केही विषयमा छलफल जारी रहेको बताउनुभयो । शिक्षककै विषय मुख्य रहेको उहाँले जानकारी दिनुभयो ।",
      "link": "https://gorkhapatraonline.com/news/165974",
      "image": "https://gorkhapatraonline.com/storage/media/292795/conversions/eee-original-thumb.jpg"
    },
    {
      "slug": "165973",
      "title": "एआईको साथले कृषिमा आधुनिकता",
      "timestamp": 1754006400000,
      "source": "gp",
      "content": "एआईका केही सशक्त प्रयोगकर्ताले यसबाट उल्लेखनीय लाभ उठाउँदै छन् । स्याङ्जा पुतलीबजार–११, मायाटारीका २५ वर्षीय उबित अर्यालले एआईमा आधारित एप्स प्रयोग गरेर स्वादिलो कफी बनाउने कार्यमा जुटेपछि नेपालमा केही छैन भन्नेलाई गतिलो जवाफ भएको छ ।",
      "longContent": "हरिप्रसाद सुवेदी पुतलीबजार (स्याङ्जा), साउन १६ गते । एआईका केही सशक्त प्रयोगकर्ताले यसबाट उल्लेखनीय लाभ उठाउँदै छन् । स्याङ्जा पुतलीबजार–११, मायाटारीका २५ वर्षीय उबित अर्यालले एआईमा आधारित एप्स प्रयोग गरेर स्वादिलो कफी बनाउने कार्यमा जुटेपछि नेपालमा केही छैन भन्नेलाई गतिलो जवाफ भएको छ । अर्यालले प्रयोग गर्दै आएको प्रविधिले कफीको स्वाद, मिश्रण अनुपात तथा कफी पारखीको रुचि अनुसारको कफी बनाउन मद्दत पुर्‍याउने गरेको छ । एआई प्रयोग गरेर कफीको गुणस्तर जाँच गर्ने र नेपाली बजारमा ब्रान्डिङ तथा लेबलिङ गरेर गुणस्तरीय कफी बिक्री गरिएको अर्याल बताउनुहुन्छ । एआईको समान्था एप्स एकप्रकारको स्मार्ट व्यवस्थापन एप्लिकेसन हो । यसले साना व्यवसायीलाई प्रविधिमा आधारित व्यवसाय सञ्चालन गर्न मद्दत पुर्‍याउने अर्याल बताउनुहुन्छ । मोबाइलमार्फत प्रयोग गरिने एप्सले आदेश अनुसार कफी मेसिन नियन्त्रण गरेर सही तापक्रम र मिश्रण अनुपात मिलाउँछ । यसरी निर्माण हुने कफी पारखीलाई निकै स्वादिलो लाग्ने अर्यालको भनाइ छ ।हातको प्रयोग नगरी स्वादिष्ट कफी सेवन गर्दा निकै खुसी लागेको कफी पारखी निर्मल पौडेल बताउनुहुन्छ । “म बेला बेलामा यो मेसिनबाट बनाएको कफी खाने गर्छु, कफी र पानीको सही मिश्रणका कारण यसले ग्राहकको चाहना अनुसारको स्वाद बनाउने गर्छ,” पौडेलले बताउनुभयो ।यो प्रविधिबाट बनाइएको कफी नयाँ प्रकारको स्वाद आउने कारण विदेशी पर्यटकले पनि रुचाउने गरेको १५ वर्षदेखि पुतलीबजार–११, करेन्डाँडामा रोड साइड क्याफे सञ्चालन गर्नुभएका कृष्णजङ्ग केसी बताउनुहुन्छ । उबितले सन् २०१९ मा जापानमा कफीसम्बन्धी अध्ययन गर्नुभएको थियो । उबितका बुवा बोधराज अर्याल पनि कृषि विशेषज्ञ भएका कारण उहाँलाई यो पेसाप्रति थप ऊर्जा मिलेको हो । “स्वदेशी तथा विदेशी मेरो घरमा कृषि अध्ययन गर्न आउनुहुन्थ्यो । मलाई पनि यसले थप ऊर्जा मिलेको हो,” अर्याल भन्नुहुन्छ, “कृषिमा आधुनिकता ल्याउन सक्ने हो भने अन्तर्राष्ट्रियस्तरमा प्रतिस्पर्धा गर्न सकिन्छ भन्ने बुझेको छु ।” अहिले जिल्लाभित्र उत्पादन हुने कफीको गुणस्तर मापन गर्न यो प्रविधि प्रयोग गरिएको अर्यालले बताउनुभयो ।  सन् २००९ देखि नै उबितका बुवा बोधराजले नेपाली ब्रान्ड ‘फार्मस प्यासन’ नामक कफी जापान निर्यात गर्दै आउनुभएको छ । छोरा पनि यही पेसामा आकर्षित भएपछि आफ्नो व्यवसायमा गुणस्तर थप सुधार भएको उहाँको भनाइ छ । शान्ति शान्ति कफी ट्रेडको ब्रान्ड फार्मस प्यासनको नामबाट बर्सेनि १० टन कफी जापान निर्यात हुँदै आएको छ । प्रतिकेजी फार्म गेट मूल्य एक हजार छ सय रुपियाँमा ग्रिन बिन जापान निर्यात गरिएको उक्त ट्रेडका सञ्चालक बोधराजले बताउनुभयो । केही वर्षअघिसम्म स्याङ्जाको कफी विदेशमा मात्र अत्यधिक माग हुने गरेको भए पनि पछिल्ला केही वर्षयता नेपालमा पनि स्याङ्जाको कफीको माग अत्यधिक रहेको अर्यालको भनाइ छ । पछिल्ला वर्ष कृषि क्षेत्रको नेपाली उत्पादन फार्मस प्यासनको नामबाट जापानी बजारमा लोकप्रिय बन्दै गएको छ । डलर कमाउन युवा विदेश पलायन हुनु नपर्ने बताउँदै अर्याल भन्नुहुन्छ, “अन्तर्राष्ट्रियस्तरमा प्रतिस्पर्धा गर्न सकिने गुणस्तरीय उत्पादन निर्यात गर्ने हो भने डलर नेपालमै आउँछ ।” जापानमा फार्मस प्यासनको ब्रान्डमा मह तथा सुन्तला, जुनार, कागती र अदुवाको जाम मात्र होइन, यिनीहरूको बोक्रासमेत निर्यात हुँदै आएको छ । यी उत्पादन बेचेर बर्सेनि डेढ करोडको कारोबार हुँदै आएको अर्याल बताउनुहुन्छ । जापानमा नेपाली उत्पादन निर्यात गरेबापत उहाँलाई निर्यात व्यवसायी महासङ्घले उत्कृष्ट कफी निर्यात पुरस्कार २०८१ ले पुरस्कृतसमेत गरेको थियो । पछिल्लो समय स्वदेशी तथा विदेशी कृषक अध्ययन गर्न आउने केन्द्रका रूपमा पनि यो फर्म स्थापित भएको छ ।",
      "link": "https://gorkhapatraonline.com/news/165973",
      "image": "https://gorkhapatraonline.com/storage/media/292794/conversions/AI-original-thumb.jpg"
    },
    {
      "slug": "165964",
      "title": "नागरिक उन्मुक्ति पार्टीको अध्यक्षमा लालवीर चौधरी",
      "timestamp": 1753920000000,
      "source": "gp",
      "content": "नागरिक उन्मुक्ति पार्टीले लालवीर चौधरीलाई अध्यक्ष बनाउने निर्णय गरेको छ।",
      "longContent": "काठमाडौँ, साउन १५ गते। नागरिक उन्मुक्ति पार्टीले लालवीर चौधरीलाई अध्यक्ष बनाउने निर्णय गरेको छ।काठमाडौँमा सम्पन्न पार्टीको राष्ट्रिय भेलाले प्रतिनिधिसभा सदस्यसमेत रहनुभएका लालवीरलाई सर्वसम्मत अध्यक्ष बनाउने निर्णय गरेको सो पार्टीका सांसद अरुणकुमार चौधरीले जानकारी दिनुभयो। उहाँका अनुसार पार्टीका केन्द्रीय सदस्यको आह्वानमा काठमाडौँमा यही असार १४ र १५ गते पार्टीको राष्ट्रिय भेला आयोजना गरिएको हो। पार्टीलाई अनिर्णयको बन्दी बनाएको र डेढ वर्षदेखि केन्द्रीय समिति बैठक नबसेको तथा पार्टीलाई चलायमान बनाउन नसकेकाले नयाँ निर्णय लिनुपरेको सांसद चौधरीले बताउनुभयो। यसैबीच पार्टीको अध्यक्ष पदको जिम्मेवारीबाट हटाइएकी रञ्जिता श्रेष्ठले भने पार्टी विधानविपरीत भएको निर्णय आफूलाई मान्य नहुने बताउनुभयो। उहाँले भन्नुभयो, “मलाई जानकारीसमेत नदिइ राष्ट्रिय भेला बोलाएर नयाँ अध्यक्ष चयन गरिएको छ। यो विधानविपरीत हो। अब मैले कानुनी उपचार खोज्छु।” लालवीर नागरिक उन्मुक्ति पार्टीका संरक्षक रेशम चौधरीका बुबा हुनुहुन्छ। प्रतिनिधिसभा सदस्यसमेत रहनुभएकी रेशम पत्नी रञ्जितालाई बुधबार पार्टीले अध्यक्ष पदबाट हटाएको थियो। विसं २०७८ मा नागरिक उन्मुक्ति पार्टी गठन भएको हो। तत्कालीन समयमा रेशम चौधरी जेलभित्र भएकाबेला उहाँकी पत्नी रञ्जिताको अध्यक्षतामा पार्टी निर्वाचन आयोगमा दर्ता भएको थियो। जेलबाट रिहा भएपछि २०८० पुसमा पहिलो महाधिवेशनबाट रेशम पार्टीको अध्यक्ष बन्नुभएको थियो। यद्यपि, निर्वाचन आयोगले वैधता नदिएपछि नाउपा पुरानै कार्यसमितिमा फर्केको थियो। रेशम निर्वाचन आयोगको उक्त निर्णयविरूद्ध सर्वोच्च अदालत जानुभयो। हाल उक्त मुद्दा विचाराधीन छ।",
      "link": "https://gorkhapatraonline.com/news/165964",
      "image": "https://gorkhapatraonline.com/storage/media/292778/conversions/Lalbir-Chaudhary-original-thumb.jpg"
    },
    {
      "slug": "165948",
      "title": "प्रधानमन्त्री ओलीले तुर्कमेनिस्तानको भ्रमण गर्नुहुने",
      "timestamp": 1753920000000,
      "source": "gp",
      "content": "प्रधानमन्त्री केपी शर्मा ओलीले तुर्कमेनिस्तानको औपचारिक भ्रमण गर्नु हुने भएको छ । उहाँको भ्रमण २०८२ साउन १८ देखि साउन २३ गतेसम्म हुने तय भएकाे छ ।",
      "longContent": "काठमाडौँ, साउन १५ गते । प्रधानमन्त्री केपी शर्मा ओलीले तुर्कमेनिस्तानको औपचारिक भ्रमण गर्नु हुने भएको छ । उहाँको भ्रमण २०८२ साउन १८ देखि साउन २३ गतेसम्म हुने तय भएकाे छ । प्रधानमन्त्री ओली ‘थर्ड युनाइटेड नेसन्स कन्फ्रेन्स अन ल्यान्डलक डेभलपिङ कन्ट्रीज (एलएलडिसिथर्ड)’ मा सहभागी हुन त्यसतर्फ जान लाग्नु भएको हो । नेपाल सरकारका प्रवक्ता एवम् सञ्चार तथा सूचना प्रविधि मन्त्री पृथ्वी सुब्बा गुरुङले मन्त्रिपरिषदका निर्णय बिहीबार सार्वजनिक गर्दै सो जानकारी दिनुभएको हो । परराष्ट्र मन्त्रालयसँग सम्बन्धित निर्णय सुनाउँदै मन्त्री गुरुङले भन्नुभयो, ‘‘यही साउन १८ देखि २३ गतेसम्म थर्ड युनाइटेड नेसन्स कन्फ्रेन्स अन ल्यान्डलक डेभलपिङ कन्ट्रिज् (एलएलडिसिथर्ड) मा सहभागी हुन प्रधानमन्त्री केपी शर्मा ओलीको नेतृत्वमा तुर्कमेनिस्तानको औपचारिक भ्रमणमा सहभागी हुने नेपाली प्रतिनिधिमण्डल गठन गर्ने र उक्त भ्रमण स्वीकृत गर्ने ।’’",
      "link": "https://gorkhapatraonline.com/news/165948",
      "image": "https://gorkhapatraonline.com/storage/media/292746/conversions/pm-kp-oli-speech-original-thumb.jpg"
    },
    {
      "slug": "165943",
      "title": "एकसय ३८ वन्यजन्तुको उद्धार",
      "timestamp": 1753920000000,
      "source": "gp",
      "content": "डिभिजन वन कार्यालय बाँकेले गत आर्थिक वर्ष २०८१–८२ मा जिल्लाका विभिन्न स्थानबाट विभिन्न प्रजातिका १३८ वटा वन्यजन्तुको उद्धार गरेको छ ।",
      "longContent": "गजेन्द्र गुरुङखजुरा, साउन १५ गते । डिभिजन वन कार्यालय बाँकेले गत आर्थिक वर्ष २०८१–८२ मा जिल्लाका विभिन्न स्थानबाट विभिन्न प्रजातिका १३८ वटा वन्यजन्तुको उद्धार गरेको छ ।घाइते, टुहुरा, बाटो बिराई गाउँबस्तीमा प्रवेश गरेका तथा सङ्कटमा परेका विभिन्न प्रजातिका १३८ वटा वन्यजन्तुको उद्धार गरिएको डिभिजन वन कार्यालय बाँकेका वरिष्ठ वन अधिकृत बाबुराम पोख्रेलले जानकारी दिनुभयो । जिल्लाका विभिन्न स्थानबाट अजिङ्गर, सर्प, गोहोरो, चितुवा, गोही, जरायो, चित्तल, बाँदर, रतुवालगायतका वन्यजन्तुको उद्धार गरिएको वरिष्ठ वन अधिकृत पोख्रेलले जानकारी दिनुभयो । उहाँका अनुसार सबैभन्दा बढी सर्पको उद्धार गरिएको छ । विभिन्न प्रजातिका १०७ वटा सर्पका उद्धार भएको हो । जसमध्ये ४५ वटा गोमन, २४ वटा करेत, १७ वटा रसेल भाइपर, १५ वटा धामन, ४ वटा पाठी सर्प र २ वटा फरेस्टन क्याट स्नेकको उद्धार भएको छ । त्यसैगरी अजिङ्गर १५ वटा, सुन गोहोरो ३ वटा, मगर गोही ३ वटा, चितुवा एउटा, चित्तल दुई वटा, रतुवा एउटा, जरायो एउटा र रातो बाँदर पाँचवटा उद्धार गरिएको छ ।उद्धार गरिएका वन्यजन्तुलाई बाँकेको विभिन्न राष्ट्रिय तथा सामुदायिक वनहरुमा पुनःस्थापना गरिएको उहाँले बताउनुभयो । केही वन्यजन्तुलाई बाँके राष्ट्रिय निकुञ्जमा पठाइएको छ । घाइते वन्यजन्तुलाई डिभिजन वन कार्यालयमा राखेर औषधी उपचारपश्चात् पूर्णरुपमा निको भएपछि मात्र जङ्गलमा पुनःस्थापना गरिएको उहाँले जानकारी दिनुभयो ।जङ्गलमा आहाराको मात्रा कम हुनु, मानिसहरुको बढी चलहपहल हुनु, बाटो बिराएर मानव बस्तीमा प्रवेश गर्नुजस्ता विभिन्न कारणले गर्दा वन्यजन्तुहरु आफ्नो वासस्थानबाट बाहिर निस्किएर अलपत्र पर्ने गरेका र त्यस्ता वन्यजन्तुलाई उद्धार गरिँदै आएको वरिष्ठ वन अधिकृत पोख्रेलको भनाइ छ ।अघिल्लो आर्थिक वर्ष २०८०–८१ मा विभिन्न प्रजातिका ९९ वटा वन्यजन्तुको उद्धार गरिएको थियो । त्यसैगरी आव २०७९–८० मा ४२ वटा, आव २०७८–७९ मा ३१, आव २०७७–७८ मा ३४ र आव २०७६–७७ मा १७ वन्यजन्तुको उद्धार भएको डिभिजन वन कार्यालय बाँकेको तथ्याङ्क छ ।",
      "link": "https://gorkhapatraonline.com/news/165943",
      "image": "https://gorkhapatraonline.com/storage/media/292720/conversions/sarpa-1-original-thumb.jpg"
    },
    {
      "slug": "165931",
      "title": "दोर्दी केन्द्र जोड्ने सडक कालोपत्रे",
      "timestamp": 1753920000000,
      "source": "gp",
      "content": "लमजुङ दोर्दी गाउँपालिका केन्द्र नौथर सेरा जोड्ने सडक कालोपत्रे भएको छ । गण्डकी प्रदेश सरकारको पालिका केन्द्र जोड्ने अभियानअन्तर्गत गत आर्थिक वर्षमा साढे दुई किलोमिटर सडक कालोपत्र भएको हो ।",
      "longContent": "नवीनराज कुइँकेललमजुङ, साउन १५ गते । लमजुङ दोर्दी गाउँपालिका केन्द्र नौथर सेरा जोड्ने सडक कालोपत्रे भएको छ । गण्डकी प्रदेश सरकारको पालिका केन्द्र जोड्ने अभियानअन्तर्गत गत आर्थिक वर्षमा साढे दुई किलोमिटर सडक कालोपत्र भएको हो । उदिपुर–रिट्ठेबगर–नौथर सडकको –७ दशमलव १२१ किलोमिटरमध्ये साढे दुई किलोमिटर सडक कालोपत्रे गरिएको पूर्वाधार विकास कार्यालय लमजुङले जनाएको छ । कार्यालय प्रमुख नरेशराज जोशीका अनुसार सडक अस्फाल्ट प्रविधिबाट कालोपत्र गरिएको छ । सडकको हालसम्म ८० प्रतिशत काम सम्पन्न भएको र बाँकी रहेको कालोपत्रको काम आगामी दशैँतिहारसम्म सम्पन्न भइसक्ने कार्यालय प्रमुख जोशीले बताउनुभयो ।ठेकेदारले समयमै काम नगर्दा निर्माण कार्यमा ढिलाइ भएको कार्यालयले जनाएको छ । २०७७ असार ३ गते सम्झौता भई वि.सं. २०७९ असार २ गतेभित्र कालोपत्रे गरिसक्नु पर्ने भए पनि कोभिडको कारण देखाउँदै निर्माण कम्पनीले २०७९ पुस महिनासम्म म्याद थप गरेको थियो । सो समयभित्र पनि निर्माण कार्य सम्पन्न नभएपछि पुनः २०८० असार २९ गतेसम्म म्याद थप भएको थियो । दुई पटक म्याद थप गर्दा पनि काम नसकेपछि पुनः २०८१ मंसिर २८ गतेसम्म म्याद थप भएको थियो । तर सो समयमा पनि निर्माण कार्य सम्पन्न नभएपछि हालसम्म म्याद थप नगरी काम गरिएको छ ।  सडकको निर्माण कन्टेक निर्माण प्राइभेट लिमिटेड काठमाडौंले गर्दैआएको छ । गण्डकी प्रदेश सरकारको २६ करोड २९ लाख ६ हजार २२५ रुपियाँ लगानीमा निर्माण भइरहेको सो सडक बेसीशहर नगरपालिका –१ उदिपुरदेखि वडा नंं ११ हुँदै चितीहुँदै दोर्दी गाउँपालिका –४ मा नौथर शेरा जोडिन्छ जोडिन्छ । सडकको दुई ठाउँमा गरी एक हजार ११३ घनमिटर सडक ढलान हुनेछ । सडक निर्माण भएपछि स्थानीयलाई आवत–जावतमा सहज भएको बेसीशहर –११ रामचोकबेँसीका बलराम सेढाइँले बताउनुभयो । पटक–पटक ताकेतापछि ढिलो गरेर भए पनि सडक कालोपत्रे भएपछि दोर्दी गाउँपालिका केन्द्र जान आउन सहज भएको गाउँपालिका अध्यक्ष युवराज अधिकारीले बताउनुभयो ।",
      "link": "https://gorkhapatraonline.com/news/165931",
      "image": "https://gorkhapatraonline.com/storage/media/292697/conversions/Dordi-Sadak-kalopatre-original-thumb.jpg"
    },
    {
      "slug": "165928",
      "title": "नेपाली कांग्रेस र एमालेका शीर्ष नेताबिच भेटवार्ता",
      "timestamp": 1753920000000,
      "source": "gp",
      "content": "नेकपा (एमाले) का अध्यक्ष तथा प्रधानमन्त्री केपी शर्मा ओली र नेपाली कांग्रेसका सभापति एवम् पूर्व प्रधानमन्त्री शेरबहादुर देउवालगायत शीर्ष नेताहरूबिच बिहीबार बालुवाटारमा भेटवार्ता भएको छ ।",
      "longContent": "काठमाडौँ, साउन १५ गते । नेकपा (एमाले) का अध्यक्ष तथा प्रधानमन्त्री केपी शर्मा ओली र नेपाली कांग्रेसका सभापति एवम् पूर्व प्रधानमन्त्री शेरबहादुर देउवालगायत शीर्ष नेताहरूबिच बिहीबार बालुवाटारमा भेटवार्ता भएको छ । भेटमा समसामयिक विषय वस्तुमा छलफल हुने छ । भेटवार्तामा उपप्रधानमन्त्री विष्णुप्रसाद पौडेल, गृहमन्त्री रमेश लेखक, पूर्व उपप्रधानमन्त्री एवम् कांग्रेस उपसभापति पूर्णबहादुर खड्कासहितका नेताहरू रहनुभएको प्रधानमन्त्रीको सचिवालयले जनाएको छ ।",
      "link": "https://gorkhapatraonline.com/news/165928",
      "image": "https://gorkhapatraonline.com/storage/media/292688/conversions/pm-15-original-thumb.jpg"
    },
    {
      "slug": "165920",
      "title": "पार्टी राष्ट्र र समाजका लागि योगदान गर्ने थलो हो  : परराष्ट्रमन्त्री राणा",
      "timestamp": 1753920000000,
      "source": "gp",
      "content": "नेपाली कांग्रेसका केन्द्रीय सदस्य एवम् परराष्ट्रमन्त्री डा. आरजु राणा देउवाले व्यक्तिगत कुरालाई लिएर पार्टी सङ्गठनभित्र असमझदारी बढाउन हुँदैन भन्नुभएको छ ।",
      "longContent": "गण्डकी,  साउन १५ गते । नेपाली कांग्रेसका केन्द्रीय सदस्य एवम् परराष्ट्रमन्त्री डा. आरजु राणा देउवाले व्यक्तिगत कुरालाई लिएर पार्टी सङ्गठनभित्र असमझदारी बढाउन हुँदैन भन्नुभएको छ । नेपाली कांग्रेस कास्कीद्वारा आज पोखरामा आयोजित कार्यकर्ता भेटघाट कार्यक्रममा उहाँले पार्टी सङ्गठनभित्र एकआपसमा स्वच्छ प्रतिष्पर्धा हुने भए पनि यही प्रतिष्पर्धाका कारण पार्टीलाई विभाजित गराउन नहुने बताउनुभयो । उहाँले भन्नुभयो, “पार्टी व्यक्तिगत महत्त्वाकाङ्क्षा पूरा गर्ने ठाउँ होइन, यो राष्ट्र र समाजका लागि योगदान गर्ने थलो हो । ”कांग्रेसका सस्थापक नेता बिपी कोइराला, गणेशमान सिंह, कृष्णप्रसाद भट्टराई लगायत नेताहरूको अतुलनीय योगदानका कारण पार्टी यस स्थानमा आइपुगेको जनाउँदै केन्द्रीय सदस्य देउवाले उहाँहरूका मार्ग निर्देशलाई आत्मसात गर्दै अघि बढ्न् जरुरी छ भन्नुभयो “उहाँहरूले धेरै ठुलो योगदान गर्नुभएको छ उहाँहरूले देखाउनुभएको मार्गदर्शनमा कांग्रेस पार्टी हिड्नु एकदमै जरुरी छ”, उहाँले भन्नुुभयो, “हामी हरेकको बोली, आचरण, व्यवहारमा पार्टीलाई कसरी बलियो बनाउने भन्ने भयो भने पार्टी बलियो बन्छ ।”आसन्न पार्टीको १५औँ महाधिवेशनमा  आन्तरिक प्रतिष्पर्धा हुने भए पनि कसैलाई काखा र कसैलाई पाखा नलगाई एक ढिक्का भएर  पार्टी झन बलियो र सुदृढ हुने विश्वास व्यक्त गर्नुभयो । नयाँ दलले समाजिक सञ्जालको अधिकतम प्रयोग गरिरहेको प्रसंग उल्लेख गर्दै डा देउवाले कांग्रेसले सकारात्मक ऊर्जा प्रवाह गर्ने गरी सामाजिक सञ्जालको प्रभावकारी उपयोग गर्नु जरुरी भएको धारणा राख्नुुभयो ।पछिल्ला समयमा ‘देशमा केही भएको छैन‘ भन्ने नकारात्मक भाष्यलाई बढी प्रचार गर्न खोजिएको जनाउँदै उहाँले युवा पलायनलाई रोक्दै सकारात्मक सन्देश प्रवाहका साथ देशमा नै रहने र केही गर्ने किसिमले अघि बढ्नु हामी सबैको दायित्व भएको बताउनुुभयो ।नेपाली कांग्रेस गण्डकी प्रदेशका सभापति शुक्रराज शर्माले पार्टीले स्थापनाकालिन राष्ट्रियता, प्रजातन्त्र र समाजवादको मूल्य मान्यतालाई भुल्न नहुने बताउनुुभयो । गुट गुटमा विभाजित नभै पार्टीलाई एकताबद्ध बनाएर लैजानु अपरिहार्य भएको उहाँको भनाइ छ ।नेपाली कांग्रेस कास्कीका सभापति किशोरदत्त बरालले कांग्रेस राष्ट्रका जस्तासुकै चुनौतीलाई समाधान गर्दै अघि बढ्न सक्ने पार्टी भएको बताउनुभयो । रासस",
      "link": "https://gorkhapatraonline.com/news/165920",
      "image": "https://gorkhapatraonline.com/storage/media/292668/conversions/Untitled-14-original-thumb.jpg"
    },
    {
      "slug": "165917",
      "title": "महिला प्रशासकीय अधिकृतमा ताम्राकार",
      "timestamp": 1753920000000,
      "source": "gp",
      "content": "अछामको स्थानीय तहको प्रमुख प्रशासकीय अधिकृतमा पहिलो पटक महिला जिम्मेवारी पाउनुभएको छ । सामान्य प्रशासन मन्त्रालयले जिल्लाको मेल्लेख गाउँपालिकामा संगीता ताम्राकारलाई प्रमुख प्रशासकीय अधिकृतको जिम्मेवारी तोकिएको छ ।",
      "longContent": "शिवराज ढुङ्गाना अछाम, साउन १५ गते । अछामको स्थानीय तहको प्रमुख प्रशासकीय अधिकृतमा पहिलो पटक महिला जिम्मेवारी पाउनुभएको छ । सामान्य प्रशासन मन्त्रालयले जिल्लाको मेल्लेख गाउँपालिकामा सङ्गीता ताम्राकारलाई प्रमुख प्रशासकीय अधिकृतको जिम्मेवारी तोकिएको छ । ताम्राकार अछाम जिल्लामा पहिलो प्रशासकीय अधिकृत तोकिएसँगै पहिलो महिला बन्नुभएको छ । आर्थिक जिम्मेवारीसहित ताम्राकारलाई वरिष्ठतम कर्मचारीको आधारमा स्थानीय सरकार सञ्चालन ऐन–२०७४ को दफा ८४ को उपदफा (४) अनुसार निमित्त प्रमुख प्रशासकीय अधिकृतको जिम्मेवारी मन्त्रालयको दिएको हो । मन्त्रालयले अर्को व्यवस्था नभएसम्मको लागि  निमित्त प्रमुख प्रशासकीय अधिकृतको जिम्मेवारी प्रदान गरेको हो । प्रमुख प्रशासकीय अधिकृतको जिम्मेवारीसँगै पालिकाको विकास र समृद्धिमा सबै पक्षसँगको समन्वय र सहकार्यमा अघि बढ्ने ताम्राकारको प्रतिक्रिया छ । २०७६ सालमा स्थानीय सेवामा खुलातर्फ पहिलो प्रयासमै स्थायी जागिरमा ताम्राकार सफल हुनुभयो । प्रशासनतर्फको स्थायी भएपछि पहिलो पटक दार्चुलाको मार्मा गाउँपालिकाबाट सरुवा भएर २०७९ बाट मेल्लेखमा सेवा गर्दै आउनुभएको छ । बान्नीगढी जयगढ गाउँपालिकाको जयगढमा रहेको सरस्वती माविबाट एसएलसी उत्तीर्ण गरेर कैलाली बहुमुखी क्याम्पसबाट स्नातकोत्तर तहसम्म अध्ययन गर्नुभएको छ ।१२ कक्षामा व्यवस्थापनपछि स्नातकोत्तर तहमा शिक्षाशास्त्र संकाय अध्ययन गर्नुभएको छ । सुदूरपश्चिम प्रदेशका स्थानीय तहमा महिला प्रमुख प्रशासकीय अधिकृतको जिम्मेवारी पाउनेमा ताम्राकार सम्भतः पहिलो महिला हुनुहुन्छ । यसअघि मन्त्रालयबाटै प्रमुख प्रशासकीय अधिकृतमा महिलालाई हालसम्म नतोकिएको केहीको दाबी छ ।",
      "link": "https://gorkhapatraonline.com/news/165917",
      "image": "https://gorkhapatraonline.com/storage/media/292657/conversions/Sangita-Tamrakar-original-thumb.jpg"
    },
    {
      "slug": "165811",
      "title": "खिरले बढ्छ शरीरमा ऊर्जा र रोग प्रतिरोधात्मक क्षमता",
      "timestamp": 1753920000000,
      "source": "gp",
      "content": "नेपाल कृषिप्रधान देश भएकाले साउनमा खेती गरेर थाकेको शरीरलाई ऊर्जा प्रदान गर्न खिर खाने चलन चलाएको हुन सक्ने जानकार बताउँछन् ।",
      "longContent": "काठमाडौँ, साउन १५ गते । नेपाली समाजमा खिर एक परम्परागत लोकप्रिय परिकार हो । चाडपर्व, उत्सव वा शुभकार्य गर्दा प्राय नेपालीको घरमा पाक्ने परिकार हो खिर । नेपाली समाजमा साउन १५ मा खिर खाएर मनाउने चलन छ । नेपाल कृषिप्रधान देश भएकाले साउनमा खेती गरेर थाकेको शरीरलाई ऊर्जा प्रदान गर्न खिर खाने चलन चलाएको हुन सक्ने जानकार बताउँछन् । चामल, दुध, घिउ, चिनी र विभिन्न किसिमका ड्राइ फ्रुट्स मिसाएर बनाइने यो परिकार स्वादका लागि मात्र नभई स्वास्थ्यका दृष्टिले पनि उतिकै फाइदाजनक मानिन्छ । खिरका फाइदा पोषणविद् प्राडा. उमा कोइरालाले खिरमा चामल र दुध मिश्रित हुने भएकाले शरीरलाई तत्काल ऊर्जा प्रदान गर्ने बताउनुहुन्छ । चामलमा कार्बोहाइड्रेट प्रशस्त मात्रामा पाइने हुँदा यसले दिनभर काम गर्न शक्ति प्रदान डा.कोइराला बताउनुहुन्छ । दुध क्याल्सियमको उत्कृष्ट स्रोत हो । दुधले हड्डी बलियो बनाउन मद्दत गर्छ । नियमित खिर खाँदा हड्डी सम्बन्धी समस्या छुटकारा पाउन सकिन्छ । उहाँ भन्नुहुन्छ, “खिर, दुध, घिउ, चामल, गुड, वा चिनी हालेर पकाइने गरिन्छ । दुधमा प्रशस्त मात्रमा प्रोटिन र क्याल्सियम पाइन्छ र चामलमा कार्बोहाइड्रेट पाइन्छ । यसरी तयार पारिएको परिकारमा प्रशस्त मात्रमा क्यालोरी पाइन्छ जसले शरीरमा ऊर्जा प्रदान गर्ने गर्छ ।” बर्खामा विभिन्न सङ्क्रमक रोगको जोखिम बढ्ने गर्छ । यस्तो मौसममा खिर खाँदा शरीरमा ऊर्जा र रोग प्रतिरोधात्मक क्षमता बढ्ने भएकाले खिर खाने चलन चलाएको हुन सक्ने डा.कोइरालाको भनाइ छ ।  खिर बच्चा, वृद्ध सबै उमेर समुहका मानिसलाई उपयुक्त हुने परिकार हो । उहाँका अनुसार खिरले मांसपेशी हड्डीलाई बलियो बनाउन मद्दत गर्छ । बच्चालाई खुवाउँदा मांसपेशी र हड्डी बलियो बनाउन मद्दत गर्छ । बढ्दो उमेरका हड्डी, मांसपेशी पुनर्निर्माण गर्न मद्दत गर्ने उहाँले जानकारी दिनुभयो । डा. कोइरालाका अनुसार खिरमा प्रयोग गरिने अलैंची, नरिवल र किसमिसजस्ता सामग्रीले पाचन प्रक्रियालाई सुधार्न मद्दत गर्छ । नरिवलमा फाइबर हुने हुँदा कब्जियतको  समस्या कम गर्न मद्दत गर्छ ।  खिर बनाउँदा चामल, दुध, घिउ, सुख्खा नरिवल, छोकडा, अन्य ड्राइ फ्रुट र चिनी वा गुड मिसाएर पकाउँदा थप स्वादिलो र पौष्टिक तत्व प्रदान गर्ने डा. कोइराला बताउनुहुन्छ । यसरी पकाएको खानाबाट क्यालोरी, प्रोटिन, मिनरल, आइरन जस्ता शरीरलाई अत्यावश्यक पर्ने तत्व प्राप्त गर्न सकिन्छ । चिनी नखानेले चिनीको सट्टा खजुर, गुड, सक्खर वा महको प्रयोग गरेर खिर बनाउन सकिन्छ ।",
      "link": "https://gorkhapatraonline.com/news/165811",
      "image": "https://gorkhapatraonline.com/storage/media/292679/conversions/kher-original-thumb.jpg"
    },
    {
      "slug": "165872",
      "title": "एसइईमा उत्कृष्ट अंक ल्याउने चार विद्यार्थीलाई छात्रबृत्ति",
      "timestamp": 1753920000000,
      "source": "gp",
      "content": "डोटीको बोक्टान फुड्सिल गाउँपालिका –१, काटैस्थित श्री कटकटेश्वर माध्यमिक विद्यालयका चार जना जेहेन्दार विद्यार्थीलाई छात्रवृत्ति प्रदान गरिएको छ। विद्यालयका संस्थापक प्रधानाध्यापक उमाकान्त जोशीद्वारा स्थापना गरिएको उमा पद्मा अक्षय कोषमार्फत एसईईमा उत्कृष्ट अंक ल्याउने विद्यार्थीलाई छात्रवृत्ति प्रदान गरिएको हो ।",
      "longContent": "गोरखापत्र अनलाइनधनगढी, साउन १५ गते । डोटीको बोक्टान फुड्सिल गाउँपालिका –१, काटैस्थित श्री कटकटेश्वर माध्यमिक विद्यालयका चार जना जेहेन्दार विद्यार्थीलाई छात्रवृत्ति प्रदान गरिएको छ। विद्यालयका संस्थापक प्रधानाध्यापक उमाकान्त जोशीद्वारा स्थापना गरिएको उमा पद्मा अक्षय कोषमार्फत एसईईमा उत्कृष्ट अंक ल्याउने विद्यार्थीलाई छात्रवृत्ति प्रदान गरिएको हो । चार लाख रुपियाँको अक्षय कोषमार्फत प्रदान गरिने यो छात्रवृत्ति विद्यालयका विद्यार्थीलाई अध्ययनमा प्रोत्साहन गर्ने उद्देश्यले स्थापना गरिएको छ। उक्त कोष सुदूरपश्चिम विश्वविद्यालय सेवा आयोगका सदस्य तथा व्यवस्थापन संकायका पूर्व डिन प्राध्यापक पद्मकान्त जोशीको विशेष आतिथ्यतामा छात्रवृत्ति दिइएको छ। सो अवसरमा पूर्व डिन प्राध्यापक जोशीलाई सम्मान गरिएको थियो ।  प्राध्यापक जोशीले आफ्ना बुबा आमाको ८४ वर्षको पूजा खर्च बचत गरेर अक्षयकोष स्थापना गर्नुभएको थियो । कार्यक्रममा विद्यालयका शिक्षक तीर्थराज जोशीलाई लामो समयदेखि विद्यालयमा सेवा गरेको भन्दै विशेष सम्मान प्रदान गरिएको छ ।",
      "link": "https://gorkhapatraonline.com/news/165872",
      "image": "https://gorkhapatraonline.com/storage/media/292591/conversions/PK-original-thumb.jpg"
    },
    {
      "slug": "165850",
      "title": "वैदेशिक रोजगारीमा दक्ष कामदार घटे",
      "timestamp": 1753920000000,
      "source": "gp",
      "content": "वैदेशिक रोजगारीमा दक्ष भएर जानेको सङ्ख्या घटेको छ । पछिल्ला चार वर्षको तथ्याङ्कका आधारमा त्यस्ता श्रमिकको सङ्ख्या सुरुको तुलनामा भने बढेको देखिन्छ ।",
      "longContent": "काठमाडौँ, साउन १५ गते ।  वैदेशिक रोजगारीमा दक्ष भएर जानेको सङ्ख्या घटेको छ । पछिल्ला चार वर्षको तथ्याङ्कका आधारमा त्यस्ता श्रमिकको सङ्ख्या सुरुको तुलनामा भने बढेको देखिन्छ । अघिल्लो आर्थिक वर्ष २०८०/८१ को तुलनामा गत आवमा २०८१/८२ मा दक्ष भएर जानेको सङ्ख्या भने ११ प्रतिशतले घटेको हो ।वैदेशिक रोजगार विभागका अनुसार आव २०७८/७९ मा ४६ प्रतिशत दक्ष श्रमिक वैदेशिक रोजगारीमा गएकामा आव २०८०/८१ मा बढेर ७२ प्रतिशत पुगेको थियो । आव २०८१/८२ मा भने वैदेशिक रोजगारीमा गएकामध्ये ६१ प्रतिशत मात्रै श्रमिक दक्ष छन् । विभागका अनुसार आव २०७८/७९ मा वैदेशिक रोजगारमा जाने छ लाख ३० हजार ६८ जनामध्ये दुई लाख ९१ हजार ८८९ जना (४६ प्रतिशत) दक्ष भएर विदेश गएका थिए भने  आव २०७९/८० मा सात लाख ७१ हजार २५३ जना विदेश गएकोमा पाँच लाख छ हजार ७४६ जना (६६ प्रतिशत) दक्ष भएर विदेश गए । यस्तै आवमा २०८०/८१ मा सात लाख ४१ हजार २९७ जना वैदेशिक रोजगारीमा गएकामा पाँच लाख ३२ हजार १२३ जना (७२ प्रतिशत) दक्ष भएर गए । गत आवमा आठ लाख ३९ हजार २६६ जना वैदेशिक रोजगारीमा गएकोमा पाँच लाख १२ हजार १३५ (६१ प्रतिशत) दक्ष भएर गए । पछिल्ला दुई वर्षको तथ्याङ्क हेर्दा पनि दक्ष भएर वैदेशिक रोजगारीमा जानेको सङ्ख्या ११ प्रतिशतले घटेको देखिन्छ । विगत चार वर्षको हेर्दा गत वर्षसम्म दक्ष भएर विदेश जानेको सङ्ख्या २५ प्रतिशतले बढेको थियो । आव २०७९/८० मा दक्ष भएर जाने ४६ प्रतिशत र २०८१÷८२ सम्म ६१ प्रतिशत दक्ष भएर गएको देखिन्छ । वैदेशिक रोजागर विभागका महानिर्देशक कमलप्रसाद भट्टराईले यो वर्ष पुनः श्रम स्वीकृति लिएर जानेभन्दा नयाँ श्रम स्वीकृति लिएर जाने बढेकाले गत आवको तुलनामा गएको आवमा दक्ष भएर जाने घटेको देखिएको बताउनुभयो । वैदेशिक रोजगारका अनुसन्धानकर्ता रामेश्वर नेपालले पछिल्लो समयमा दक्ष भएर वैदेशिक रोजगारीमा जाने  सङ्ख्या बढ्नुलाई राम्रो उपलब्धिका रूपमा लिन सकिने बताउनुभयो । यो सङ्ख्या भारत, फिलिपिन्स, बङ्गलादेशलगायतका अन्य मुलुकका तुलनामा कम भए पनि नेपालका सन्दर्भमा भने सुधारिएको उहाँको भनाइ छ । रोजगारमूलक सिप विकास तालिम सञ्चालन कार्यविधि, २०७५ लागु भएपछि नेपालबाट वैदैशिक रोजगारीमा जाने सबै युवा सिपयुक्त प्रमाणपत्रको आधारमा जानुपर्ने थियो । वैदेशिक रोजगार ऐनमा वैदशिक रोजगारीमा जाँदा अनिवार्य तालिम लिनुपर्ने व्यवस्था गरिएको भए पनि यसको पूर्ण कार्यान्वयनमा जान अहिलेसम्म नसकेको र पछिल्ला वर्षमा सुधार हुनुलाई सकारात्मक रूपमा लिन सकिने नेपालले बताउनुभयो । वैदेशिक रोजगार बोर्डले रोजगारीका लागि विदेश जाने युवाले अनिवार्य सिप विकास तालिम लिनुपर्ने भन्दै यसका लागि प्राविधिक र भौतिक पूर्वाधार विकास गरेको छ । विगतमा तालिम नै नलिई नक्कली प्रमाणपत्र लिएर विदेश जाने प्रवृत्ति देखिएपछि दुई वर्षअघि अनलाइन प्रणालीमार्फत तालिमको ट्र्याकिङ समेत गर्ने गरी बाध्यात्मक बनाउने निर्णय भएको थियो ।",
      "link": "https://gorkhapatraonline.com/news/165850",
      "image": "https://gorkhapatraonline.com/storage/media/292567/conversions/baidesik-rojgar-original-thumb.jpg"
    },
    {
      "slug": "165840",
      "title": "दलको काम पारदर्शी बनाउन स्वमूल्याङ्कन",
      "timestamp": 1753920000000,
      "source": "gp",
      "content": "राजनीतिक दलले आफ्ना कामकारबाहीलाई पारदर्शी बनाउन आफैँले आफ्नो मूल्याङ्कन गर्नुपर्ने भएको छ । दलले गर्ने स्वमूल्याङ्कनलाई निर्वाचन आयोगको मूल्याङ्कन समितिले सञ्चालन, रेखदेख र निर्देशन दिन पाउन व्यवस्था गरेको छ ।",
      "longContent": "काठमाडौँ, साउन १५ गते । राजनीतिक दलले आफ्ना कामकारबाहीलाई पारदर्शी बनाउन आफैँले आफ्नो मूल्याङ्कन गर्नुपर्ने भएको छ । दलले गर्ने स्वमूल्याङ्कनलाई निर्वाचन आयोगको मूल्याङ्कन समितिले सञ्चालन, रेखदेख र निर्देशन दिन पाउन व्यवस्था गरेको छ । आयोगले ‘राजनीतिक दल स्वमूल्याङ्कन कार्यविधि, २०८२’ मार्फत दलले स्वमूल्याङ्कन गर्नुपर्ने व्यवस्था ल्याउन लागेको हो । आयोगका प्रवक्ता निता पोखरेल अर्यालले कार्यविधिको मसौदा तयार भएको र मसौदामाथि सुझाव पेस गर्न राजनीतिक दल, विज्ञलाई आग्रह गरिएको बताउनुभयो । दल तथा विज्ञले साउन २२ गतेभित्र आउने सुझाव पेस गर्नुपर्ने छ । स्वमूल्याङ्कन र आयोगको मूल्याङ्कन समितिको नतिजालाई आधार बनाएर राज्यबाट दललाई सुविधा प्रदान गरिने छ । आयोगले दलको वित्तीय अवस्था पारदर्शी हुने र कार्यसम्पादनमा सुधार हुने जनाएको छ । कार्यवाहक प्रमुख आयुक्त रामप्रसाद भण्डारीले स्वमूल्याङ्कनले राजनीतिक दलभित्र वित्तीय र कार्यसम्पादनमा अनुशासन कायम गर्न महत्वपूर्ण भूमिका निर्वाह गर्ने बताउनुभयो । कार्यविधि कहिलेदेखि लागु हुने सम्बन्धमा आयुक्त भण्डारीले भन्नुभयो, “दलहरूको सकारात्मक धारणा आएपछि चालु आर्थिक वर्षदेखि नै लागु हुन्छ । आयोगले दलभित्रको आन्तरिक लोकतन्त्रलाई प्रवर्धन गर्न तथा पारदर्शी कायम गर्न कार्यविधि लागु गर्न खोजेको हो ।”राजनीतिक दलले भने यस प्रकारको व्यवस्था झन्झटिलो हुने बताउँदै आएका छन् । कार्यवाहक प्रमुख आयुक्त भण्डारीले दलहरूले तार्किक सुझावलाई समेटेर स्वमूल्याङ्कनलाई अनिवार्यसमेत गर्न सक्ने बताउनुभयो ।  राजनीतिक दलसम्बन्धी ऐन, २०७३ को दफा ६१ ले निर्वाचन आयोगले आफ्नो कामकारबाही प्रभावकारी बनाउन कार्यविधि वा निर्देशिका बनाउन सक्ने व्यवस्था गरेको छ । ऐनको सो दफालाई टेकेर आयोगले पहिलो पटक स्वमूल्याङ्कनसम्बन्धी कार्यविधि तयार गरेको हो ।",
      "link": "https://gorkhapatraonline.com/news/165840",
      "image": "https://gorkhapatraonline.com/storage/media/292557/conversions/e.-aayog-original-thumb.jpg"
    },
    {
      "slug": "165839",
      "title": "लागुऔषध कारोबार बढ्दो  : अभियुक्तको सङ्ख्या हालसम्मकै उच्च",
      "timestamp": 1753920000000,
      "source": "gp",
      "content": "लागुऔषको अवैध कारोबार, ओसारपसार र प्रयोगविरुद्ध कडाइ सुरु गरिएपछि पछिल्लो एक वर्षमा हालसम्मकै धेरै लागुऔषध बरामद भएको छ । प्रहरीले यस अवधिमा हालसम्मकै धेरै लागुऔषध कारोबारी पक्राउ गरेको छ ।",
      "longContent": "गोरखापत्र समाचारदाता काठमाडौँ, साउन १५ गते । लागुऔषको अवैध कारोबार, ओसारपसार र प्रयोगविरुद्ध कडाइ सुरु गरिएपछि पछिल्लो एक वर्षमा हालसम्मकै धेरै लागुऔषध बरामद भएको छ । प्रहरीले यस अवधिमा हालसम्मकै धेरै लागुऔषध कारोबारी पक्राउ गरेको छ । गृह मन्त्रालयले यस वर्ष लागुऔषधको अवैध कारोबार र ओसारपसारविरुद्ध महाअभियान सञ्चालन गरेको छ ।गृहमन्त्री रमेश लेखकले जिम्मेवारी समालेपछि लागुऔषधको अवैध कारोबार असोरपसार नियन्त्रण, सडक दुर्घटना, आत्महत्या र साइबर क्राइमलाई सुरक्षाका मुख्य चुनौती रहेको औल्याउँदै नियन्त्रणमा सक्रियता अपनाउने घोषणा गर्नुभएको थियो ।काठमाडौँ उपत्यकामा प्रहरीमार्फत लागुऔषधविरुद्धको महाअभियान नै सञ्चालनमा छ । मुलुकभर विभिन्न कार्यक्रममार्फत लागुऔषधसम्बन्धी सचेतनासँगै कारबाहीलाई पनि दु्रत गतिमा अघि बढाएपछि यसका परिणामसमेत आउन थालेका छन् । पछिल्लो एक वर्षमा मात्र प्रहरीले मात्रै लागुऔषध मुद्दामा सात हजार ९४३ जना स्वदेशी तथा विदेशी अभियुक्त पक्राउ गरेको जनाएको छ । गत आर्थिक वर्ष २०८०/८१ मा छ हजार ७४२ जना पक्राउ परेकामा यस वर्ष सात हजार १९७ पुरुष, ४२१ महिला, ३०७ भारतीय नागरिक र १८ अन्य मुलुकका नागरिक रहेको प्रहरीको लागुऔषध नियन्त्रण ब्युरोका प्रमुख प्रहरी वरिष्ठ उपरीक्षक कृष्णप्रसाद कोइरालाले बताउनुभयो ।यो सङ्ख्या अघिल्लो आर्थिक वर्षको तुलनमा एक हजार २०१ बढी हो । गत वर्ष लागुऔषधका पाँच हजार ११० मुद्दा दर्ता भएका थिए भने २० किलो ९२८ ग्राम कोकिन, १८५ किलो ५८ ग्राम अफिम, ४८ किलो ४६५ ग्राम खैरोहोरोइन, ८२९ किलोग्राम चरेस र उल्लेख्य मात्रामा गाँजा बरामद भएको छ । त्यसै गरी एक वर्षको अवधिमा एम्पुल दुई लाख २० हजार ४१०, नाइट्राजेपाम ९३ हजार ४२४, कोडिन सिरप (कोरेक्स) आठ हजार ९४० लगायत ठुलो मात्रामा अन्य लागुऔषध प्रहरीले बरामद गरेको छ । अघिल्लो आर्थिक वर्षभन्दा यस वर्षमा कोकिन मात्रै सात किलोग्राम बढी बरामद भएको ब्युरोको तथ्याङ्कमा उल्लेख छ ।ब्युरोका अनुसार आव २०७९/८० मा लागुऔषधसम्बन्धी चार हजार १०० मुद्दा दर्ता भई छ हजार १८६ जना पक्राउ परेका थिए भने आव २०८०/८१ मा चार हजार ४२४ मुद्दा दर्ता भई छ हजार ७४२ जना पक्राउ गरिएको थियो । खैरोहिरोइन, एम्पुल, नाइट्राजेपाम, टामाडोललगायत अन्य औषधी मुलुकभित्र प्रयोग बढ्दो रहेको छ भने कोकिन, अफिम, चरेस र गाँजा भारत तस्करी हुने गरेको छ ।लागुऔषध नियन्त्रण ब्युरो र ब्युरोमातहतका १० वडा कार्यालय यसको नियन्त्रणमा सक्रिय छन् । ब्युरोको विवरण अनुसार पनि गत आवमा मात्रै एक हजार ६७५ जनालाई मुद्दा चलाइएको छ । अघिल्लो आवमा ब्युरोले एक हजार १९३ जनाविरुद्ध मुद्दा चलाएको थियो भने आव २०७९/८० मा ब्युरोले ९३७ जनाविरुद्ध मुद्दा चलाएको थियो । त्यसै गरी सशस्त्र प्रहरी बलले पनि लागुऔषध नियन्त्रणका लागि सक्रियता बढाएको छ । बितेको एक वर्षमा सशस्त्र प्रहरी बलले लागुऔषध कारोबार तथा ओसारपसारमा संलग्न ४६० जनालाई पक्राउ गरेको छ ।",
      "link": "https://gorkhapatraonline.com/news/165839",
      "image": "https://gorkhapatraonline.com/storage/media/292556/conversions/drug-original-thumb.jpg"
    },
    {
      "slug": "165838",
      "title": "चौसट्ठी लाख नयाँ राहदानी छाप्ने तयारी",
      "timestamp": 1753920000000,
      "source": "gp",
      "content": "दुई वटा फरक प्याकेजमार्फत नयाँ राहदानी छापिने भएको छ । राहदानी विभागले ६४ लाख नयाँ राहदानी छपाइका लागि दुई नयाँ कम्पनीलाई प्याकेज १ र प्याकेज २ अन्तर्गत छनोट गरी राहदानी छपाइको प्रक्रिया अघि बढाएको हो ।",
      "longContent": "गोरखापत्र समाचारदाता काठमाडौँ, साउन १५ गते । दुई वटा फरक प्याकेजमार्फत नयाँ राहदानी छापिने भएको छ । राहदानी विभागले ६४ लाख नयाँ राहदानी छपाइका लागि दुई नयाँ कम्पनीलाई प्याकेज १ र प्याकेज २ अन्तर्गत छनोट गरी राहदानी छपाइको प्रक्रिया अघि बढाएको हो ।प्याकेज १ अन्तर्गत प्रिइनरोलमेन्ट, इनरोलमेन्ट डाटा म्यानेजमेन्ट र डेलिभरी सिस्टमको ठेक्का जर्मन कम्पनी म्युहलबाउर आइडी सर्भिसलाई एक अर्ब ५५ करोडमा दिइएको छ । प्याकेज २ को ठेक्का पनि जर्मनीकै भेरिडास कम्पनीलाई छ अर्ब ११ करोडमा प्रदान गरिएको छ । दुई कम्पनीसँग छुट्टाछुट्टै सम्झौताको तयारी भएकोमा प्याकेज २ को भेरिडाससँग सोमबार हस्ताक्षर भएको विभागले जनाएको छ । प्याकेज १ को कम्पनीसँग एक/दुई दिनभित्र सम्झौताको तयारी छ । विभागका महानिर्देशक तीर्थ अर्यालले पहिलेको कम्पनीको सम्झौता अवधि सकिएकाले नयाँ छपाइका लागि दुई कम्पनी प्रतिस्पर्धात्मक बोलपत्रमार्फत छनोट भएको जानकारी दिनुभयो । जर्मनीकै दुई वटा कम्पनी छनोट हुँदा हाल काम गरिरहेको कम्पनीले नपाएपछि पुनरवलोकसँगै विवादको अवस्था पनि सिर्जना भएको थियो । सन् २०२० मा २० लाख विद्युतीय राहदानी छपाइका लागि छनोट भएको आइडिमियाले पटक पटक म्याद थप गरेर ५० लाखभन्दा बढी राहदानी छापिसकेको छ । थोरै मात्र राहदानी मौज्दात रहेकाले छिटो नयाँ राहदानी छपाइ गर्नुपर्ने दबाब विभागलाई आइपरेको छ । सर्त अनुसार सम्झौता गरेको २१० दिनभित्रमा छनोट भएका कम्पनीले राहदानी छपाइ गरेर विभागलाई दिनुपर्ने हुन्छ ।यसरी छापिने छ नयाँ राहदानीछनोट भएका कम्पनीले नेपालको आवश्यकता अनुसार प्रतिदिन छ घण्टामा छ हजार प्रति राहदानी छपाइ गर्नुपर्ने छ । महानिर्देशक अर्यालले भन्नुभयो, “त्यसरी छाप्दै गर्दा ९९.७ प्रतिशत उपलब्धताको बेन्च मार्क तोकेका छौँ, छनोट भएका कम्पनीले त्यो माग पूरा गर्छौं भन्ने प्रतिबद्धता दिएको छ ।”विभागका प्रवक्ता शत्रुध्वन पोखरेलका अनुसार प्राविधिक रूपमा विभागले खरिद गर्दा राहदानी नै किनेको होइन । सोलुसन अर्थात् राहदानी बनाउने कुरा किनेको हो । त्यसले जे जे चाहिन्छ, त्यो आवश्यकता पूरा गर्ने सामग्री सबै कम्पनीले ल्याउनुपर्ने कम्पनीको दायित्वमा तोकिएको छ ।",
      "link": "https://gorkhapatraonline.com/news/165838",
      "image": "https://gorkhapatraonline.com/storage/media/292555/conversions/passport-original-thumb.jpg"
    },
    {
      "slug": "165837",
      "title": "खडेरीमा सम्भव हुन सक्छ कृत्रिम वर्षा",
      "timestamp": 1753920000000,
      "source": "gp",
      "content": "लामो समयदेखि पानी नपर्दा अहिले तराई/मधेशले सुक्खा र खडेरीको सामना गरिरहेको छ । मुलुककै अन्न भण्डार मानिने यस क्षेत्रमा विगतको तुलनामा यो वर्ष रोपाइँ न्यून भएको छ, जसले गर्दा आउने दिनमा यस क्षेत्रमा खाद्य सङ्कटको सिर्जना हुन सक्ने र मुलुकको अर्थतन्त्रमा नै असर पर्न सक्ने आकलन गर्न थालिएको छ । यी सबै अवस्थालाई दृष्टिगत गर्दै सङ्घीय सरकारले मधेश प्रदेशका आठ जिल्लालाई सुक्खा सङ्कटग्रस्त क्षेत्रसमेत घोषणा गरिसकेको छ ।",
      "longContent": "काठमाडौँ, साउन १५ गते । लामो समयदेखि पानी नपर्दा अहिले तराई/मधेशले सुक्खा र खडेरीको सामना गरिरहेको छ । मुलुककै अन्न भण्डार मानिने यस क्षेत्रमा विगतको तुलनामा यो वर्ष रोपाइँ न्यून भएको छ, जसले गर्दा आउने दिनमा यस क्षेत्रमा खाद्य सङ्कटको सिर्जना हुन सक्ने र मुलुकको अर्थतन्त्रमा नै असर पर्न सक्ने आकलन गर्न थालिएको छ । यी सबै अवस्थालाई दृष्टिगत गर्दै सङ्घीय सरकारले मधेश प्रदेशका आठ जिल्लालाई सुक्खा सङ्कटग्रस्त क्षेत्रसमेत घोषणा गरिसकेको छ । मुलुकमा सुक्खा र खडेरीको अवस्था सिर्जना भइरहेका बेला विज्ञहरूले तराई/मधेशमा कृत्रिम वर्षा (क्लाउड सिडिङ) आवश्यक रहेको बताउनुभएको छ । कृत्रिम वर्षा आवश्यक भए पनि नेपालको मौसम र वातावरणको सन्दर्भमा त्यसका लागि गहन अध्ययन र अनुसन्धान आवश्यक रहेको उहाँहरूको भनाइ छ । जल तथा मौसम विज्ञान विभागका उपमहानिर्देशक डा. अर्चना श्रेष्ठले नेपालमा सुक्खा र खडेरीको समस्या देखिन थालेकाले कृत्रिम वर्षाको तयारी आवश्यक रहेको बताउनुभयो । उहाँले रोपाइँकै समयमा खडेरी पर्न थालेपछि यसको तयारीमा जुट्नुपर्ने आवश्यकतासमेत औँल्याउनुभयो । यो प्रक्रिया महँगो भए पनि मुलुकको एउटा सिङ्गै भूभाग नै खडेरीको चपेटामा पर्न थालेपछि त्यसको तुलनामा कृत्रिम वर्षाको प्रक्रिया महँगो हुन नसक्ने उहाँको भनाइ छ । उहाँले सुक्खा र खडेरीका सङ्केत देखा पर्न थालिसकेकाले ढिलो नगरी यसको तयारीमा जुट्नुपर्नेमा जोड दिनुभयो । “खाडी मुलुक जस्तो वातावरणमा कृत्रिम वर्षा हुन सक्छ भने नेपालको वातावरणमा हुन नसक्ने अवस्था हुँदैन,” उहाँले भन्नुभयो । नेपालको सन्दर्भमा यससम्बन्धी अध्ययन, अनुसन्धान र परीक्षण आवश्वयक रहेको उहाँको भनाइ छ । हाम्रा लागि नयाँ विषय भएकाले यसका विज्ञको सहकार्यमा सुरुमा एक वर्षसम्म यसको परीक्षण गरेर अर्को वर्षमा यसको प्रयोग गर्न सकिने बताउनुभयो ।उहाँले भन्नुभयो, “कृत्रिम वर्षाको प्रक्रिया महँगो छ । यसका प्रक्रिया पूरा गरेको अवस्थामा अन्य मुलुकमा यो सफल नै भएको देखिन्छ । पहिला पहिला विमानका माध्यमबाट यसको प्रक्रिया पूरा गर्दा धेरै महँगो हुन्थ्यो तर अहिले त ड्रोनका माध्यमबाट पनि गरिन थालिएको छ ।” कृत्रिम वर्षा अनियन्त्रित हुन्छ भन्ने रिपोर्ट आफूले अहिलेसम्म नपढेको उहाँले स्पष्ट पार्नुभयो । जल तथा मौसम विज्ञान विभागका अर्का उपमहानिर्देशक सुमनकुमार रेग्मीले नेपालको तराई/मधेशमा कृत्रिम वर्षा आवश्यक रहेको बताउँदै यस प्रकारको वर्षा मुलुकभरि नै सम्भव रहेको स्पष्ट पार्नुभयो । नेपालको सन्दर्भमा कृत्रिम वर्षा नौलो विषय भएकाले प्रयोग गरिरहेका मुलुकका विज्ञ ल्याएर यसबारे अध्ययन अनुसन्धान र परीक्षण गरेर नै हेर्नुपर्ने उहाँको भनाइ छ । कृत्रिम वर्षाको प्रयोग गरिसकेका मुलुकको अनुभवका आधारमा नेपालमा यसको प्रयोग गर्नुपर्ने बताउँदै उहाँले भन्नुभयो, “यसले यहाँको वातावरणलाई के कस्तो असर पार्छ, हाम्रो हिमाली क्षेत्रलाई कस्तो प्रभाव पार्छ ? लगायतको विषयमा अध्ययन अनुसन्धान आवश्यक पर्छ । कतिपय अवस्थामा एकै ठाउँमा अतिवृष्टि भएर यसबाट हुने परिणाम लाभकारी नहुन पनि सक्छ । एक ठाउँमा पानी पारेर अर्को ठाउँमा सुक्खा हुन सक्छ ।” प्रायः सुक्खा र खडेरी परेको अवस्था कृत्रिम वर्षा गराइए पनि वन जङ्गलमा डढेलो लाग्दा वा प्रदूषण बढेको अवस्थामा समेत यसको प्रयोग विश्वभरि हुँदै आएको छ ।जलाधारविज्ञ मधुकर उपाध्यायले कृत्रिम वर्षा महँगो प्रक्रिया भए पनि प्राविधिक दृष्टिकोणले सम्भव विषय रहेको बताउनुभयो । उहाँले भन्नुभयो, “कृत्रिम वर्षा संसारका विभिन्न मुलुकले गर्दै आएको विषय हो । नेपालमा असम्भव हुन सक्दैन ।”कृत्रिम वर्षा के हो ?वायुमण्डलमा सिल्भर आयोडाइड, पोटासियम क्लोराइड र सोडियम क्लोराइड जस्ता पदार्थको प्रयोग गरेर गराइने वर्षालाई कृत्रिम वर्षा भनिन्छ । यस प्रक्रियामा विमान वा ड्रोनमार्फत विभिन्न पदार्थको प्रयोग गरेर बादलमा वर्षा सम्भव हुने बिउ छरिन्छ र वर्षा गराइन्छ । सिल्भर आयोडाइड, पोटासियम क्लोराइड र सोडियम क्लोराइड जस्ता पदार्थले बादलको ‘माइक्रोफिजिकल’ प्रक्रियालाई क्रियाशील बनाइदिन्छ र पानी पर्छ । कृत्रिम वर्षाका लागि बादललाई महत्वपूर्ण मानिन्छ । कृत्रिम वर्षा गराइने क्षेत्रमा बादल छ/छैन ? बादलको अवस्था, त्यसवरिपरिका वातावरणलगायतको विषयलाई महत्वपूर्ण मानिन्छ । सन् १९४० मा पहिलो पटक संयुक्त राज्य अमेरिकामा कृत्रिम वर्षा गराइएको इतिहास पाइन्छ ।",
      "link": "https://gorkhapatraonline.com/news/165837",
      "image": "https://gorkhapatraonline.com/storage/media/292554/conversions/2112-original-thumb.jpg"
    },
    {
      "slug": "165836",
      "title": "महिला मृत फेला",
      "timestamp": 1753833600000,
      "source": "gp",
      "content": "सप्तरीको हनुमाननगर कंकालिनी नगरपालिका–१४ स्थित रम्पुरा टोलमा एक २६ वर्षीया महिला मृत फेला परेकी छन् ।",
      "longContent": "देवराम यादवसप्तरी, साउन १४ गते । सप्तरीको हनुमाननगर कंकालिनी नगरपालिका–१४ स्थित रम्पुरा टोलमा एक २६ वर्षीया महिला मृत फेला परेकी छन् ।स्थानीय रामनारायण साहकी पत्नी अमिलादेवी साहले बुधवार टिनको घरभित्र झुन्डिएर आत्महत्या गरेको प्रहरी चौकी प्रमुख राजेन्द्र यादवले जानकारी दिनुभयो ।  मृतक अमिलाका दुई छोराहरू छन् ।घटनाबारे जानकारी पाएपछि रम्पुरा मल्हनिया प्रहरी चौकीको टोली घटनास्थलमा पुगेर  मृतकको शवलाई पोष्टमार्टमका लागि गजेन्द्रनारायण सिंह अस्पताल राजविराज पठाएको प्रहरी चौकी प्रमुख यादवले जानकारी दिनुभयो ।",
      "link": "https://gorkhapatraonline.com/news/165836",
      "image": "https://gorkhapatraonline.com/storage/media/292553/conversions/Child-Death-original-thumb.jpg"
    },
    {
      "slug": "165832",
      "title": "भोटेकोशी आकस्मिक बाढी : सडक कटान, जलविद्युतमा क्षति",
      "timestamp": 1753833600000,
      "source": "gp",
      "content": "चीनमा भारी वर्षा हुँदा रसुवाको भोटेकोशी नदीमा आकस्मिक बाढी आउँदा रसुवामा ठुलो क्षति भएको छ।",
      "longContent": "गंगा कुमारी मिजार रसुवा, साउन १४ गते। चीनमा भारी वर्षा हुँदा रसुवाको भोटेकोशी नदीमा आकस्मिक बाढी आउँदा रसुवामा ठुलो क्षति भएको छ। प्रमुख जिल्ला अधिकारी अर्जुन पौडेलका अनुसार बुधबार बिहान करिब २ बजे भोटेकोशी नदी एक्कासी जलसतह बढेपछि बाढी आएको हो। बाढीले सडक संरचनामा क्षति गरेको छ।सहायक प्रमुख जिल्ला अधिकार द्रुर्व अधिकारीका अनुसार असार २४ गतेको बाढीले पहिल्यै क्षति पुयाएको स्याफ्रुबेशी–रसुवागढी सडकखण्ड  पूर्णरुपमा अवरुद्ध बनेको छ। त्यस्तै मेदामुदुङ, कुलुङ, लिङलिङ, तातोपानी, टिमुरे, घट्टेखोला, भन्सार यार्ड प्रवेशद्वार तथा नेपाली सेनाको चेकपोष्ट आसपास गरी आठ स्थानमा करिब ५४० मिटर सडक कटान भएको छ। साथै स्याफ्रुबेशी – दोभान सडकखण्ड अन्तर्गत लाङटाङ जलविद्युत आयोजनाको प्लान्ट नजिक बाढीले बाटो कटान गर्दा सडक पूर्ण रुपमा अवरुद्ध भएको छ।भोटकोशी र त्रिशूली नदीमा रहेका पुल जोखिममा परेका छन्। गोसाइँकुण्ड तातोपानी स्थित रसुवागढी जलविद्युत आयोजनाको पुल र कालिका गाउँपालिका–१ तथा उत्तरगया गाउँपालिका– १ जोड्ने त्रिशुली नदीको पक्की पुल दुवैको प्रोटेक्सन ग्याबिन वाल भत्किएकाले ती संरचना जोखिममा रहेका छन्।  बाढीले गोसाइँकुण्ड- ५ स्थित रोङ्गा पुल नजिकै रहेको चारवटा काठका टहरा बगाएको र त्रिशूली थ्रीए र थ्री बी जलविद्युत आयोजना क्षेत्र पनि पुनः प्रभावित बन्दै हब स्टेशनमा थप क्षति भएको छ। बाढीले मानवीय क्षति भने नभएको प्रशासनले जनाएको छ।",
      "link": "https://gorkhapatraonline.com/news/165832",
      "image": "https://gorkhapatraonline.com/storage/media/292547/conversions/Rasuwa1-original-thumb.jpg"
    },
    {
      "slug": "165830",
      "title": "घर भत्किँदा बालकको मृत्यु",
      "timestamp": 1753833600000,
      "source": "gp",
      "content": "सर्लाहीको चन्द्रनगर गाउँपालिका –६, कामदमा बुधबार अपरान्ह सय वर्ष पुरानो घर भत्किएर बालकको मृत्यु भएको छ । मान्छे बस्न छाडेको २० वर्ष भइसकेको नवीन सिंहको घर भत्किँदा कामद गाउँको गौतम माझीका छोरा ६ वर्षीय अरुण माझीको मृत्यु भएको हो ।",
      "longContent": "जनार्जन खत्रीसर्लाही, साउन १४ गते । सर्लाहीको चन्द्रनगर गाउँपालिका –६, कामदमा बुधबार अपरान्ह सय वर्ष पुरानो घर भत्किएर बालकको मृत्यु भएको छ । मान्छे बस्न छाडेको २० वर्ष भइसकेको नवीन सिंहको घर भत्किँदा कामद गाउँको गौतम माझीका छोरा ६ वर्षीय अरुण माझीको मृत्यु भएको हो । भग्नावशेष अवस्थामा पुगिसकेको घरमा खेलिरहेका बालकमाथि घर भत्किएर च्यापेको स्थानीयको भनाइ छ ।  सशस्त्र द्वन्द्वको समयमा नवीन सिंहको परिवारले २०६२ सालतिर घर छाडेर काठमाडौं गएर बस्दैआएका छन् । सिंहको परिवारले छाडेको घरमा गाउँका बालबालिका भेला भएर खेल्ने गरेका थिए । बालबालिका खेलिरहेकै बेला माटो र इँटा जोडेर बनाइएको घर भत्किएको मृतक अरुणका नातेदार एवं स्थानीय ऋतुराज ऋषी (मुसहर) ले जानकारी दिनुभयो । भत्किएको घरभित्र अन्य बालबालिका पनि पुरिएको आशङ्का नेपाल प्रहरी र सशस्त्र प्रहरीका पदाधिकारीहरुको छ । डोजरको सहायताले इँटा पन्छाउने काम भएको छ । भत्किएको संरचना हटाउँदा अरु मानवीय क्षति नभेटिएको इलाका प्रहरी कार्यालय केशरगन्ज बयलवासका प्रहरी निरीक्षक उमाकान्त जोशीले जानकारी दिनुभयो । उहाँका अनुसार मृतक बालकाको शव पोष्टमार्टमका लागि प्रादेशिक अस्पताल मलङ्गवा पठाइएको छ ।",
      "link": "https://gorkhapatraonline.com/news/165830",
      "image": "https://gorkhapatraonline.com/storage/media/292542/conversions/death-child2-original-thumb.jpg"
    }
  ]
}