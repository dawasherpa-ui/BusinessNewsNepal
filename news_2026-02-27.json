{
  "date": "2026-02-27T05:46:16.748Z",
  "news": [
    {
      "slug": "193813",
      "title": "न्यून गुणस्तरसम्बन्धी बयसट्ठी वटा मुद्दा दायर",
      "timestamp": 1772150400000,
      "source": "gp",
      "content": "खाद्य प्रविधि तथा गुण नियन्त्रण विभागले न्यूनस्तर तथा दूषित खाद्य पदार्थ उत्पादन र बिक्रीवितरण गर्नेविरुद्ध ६२ वटा मुद्दा विभिन्न जिल्ला प्रशासन कार्यालय र अदालतमा दायर गरेको छ । यीमध्ये २० वटा दूषित खाद्य पदार्थ, ३४ वटा न्यून गुणस्तर, चार वटा लेबलसम्बन्धी र चार वटा ऐनविपरीतका कार्यसँग सम्बन्धित रहेका विभागले जनाएको छ ।",
      "longContent": "गोरखापत्र समाचारदाता काठमाडौँ, फागुन १५ गते । खाद्य प्रविधि तथा गुण नियन्त्रण विभागले न्यूनस्तर तथा दूषित खाद्य पदार्थ उत्पादन र बिक्रीवितरण गर्नेविरुद्ध ६२ वटा मुद्दा विभिन्न जिल्ला प्रशासन कार्यालय र अदालतमा दायर गरेको छ । यीमध्ये २० वटा दूषित खाद्य पदार्थ, ३४ वटा न्यून गुणस्तर, चार वटा लेबलसम्बन्धी र चार वटा ऐनविपरीतका कार्यसँग सम्बन्धित रहेका विभागले जनाएको छ । विभागले बिहीबार सार्वजनिक गरेको प्रतिवेदन अनुसार बजार अनुगमन, नमुना परीक्षण गरेकोमा २६ वटा नमुना प्रतिकूल भएको पाइएको छ । विभागले चालु आर्थिक वर्ष २०८२/८३ को साउनदेखि पुस मसान्तसम्म एक हजार ४५२ वटा नमुना सङ्कलन गरिएकामा ९९९ वटाको विश्लेषण गरेको र २६ वटा (२.६ प्रतिशत) नमुना प्रतिकूल पाइएको जनाएको हो । विभागका महानिर्देशक डा. मोतिना वैद्यले प्रतिकूल पाइएका वस्तुमा दुध, प्रशोधित पिउने पानी, तेल तथा घिउ र मसलाजन्य पदार्थ रहेको जानकारी दिनुभयो । यस्तै विभागले यस अवधिमा अनुगमनमा उपभोग्य मिति समाप्त भएका र मापदण्ड नपुगेका २९ लाख चार हजार १५२ रुपियाँ बराबरको खाद्य पदार्थ जफत गरी नष्ट गरेको पनि जानकारी गराइएको छ । साथै कैफियत देखिएका बेकरी, पेय पदार्थ, र प्रशोधित पानीलगायतका वस्तुलाई १३ पटक बजारबाट फिर्ता गर्ने आदेशसमेत जारी गरिएको छ । विभाग र मातहतका ४३ वटा कार्यालयले खाद्य तथा दाना उद्योग, होटेल, रेस्टुरेन्ट, राजमार्गका होटेल र हाटबजारसमेत गरी ९०६ पटक निरीक्षण अनुगमन गरिएको जनाएको छ । विभागका महानिर्देशक वैद्यले नयाँ गुणस्तर मापदण्ड निर्धारण सरकारले परम्परागत नेपाली खाद्य पदार्थको गुणस्तर सुनिश्चित गर्न नयाँ मापदण्ड तोकेको जानकारी दिनुभयो । उहाँका अनुसार यस अवधिमा छुर्पी, मस्यौरा र रोल्ड ओट्सको अनिवार्य गुणस्तर मापदण्ड राजपत्रमा प्रकाशित गरेको छ । उहाँले यस अवधिमा गुन्द्रुकको मापदण्डका लागि समेत सिफारिस भइसकेको र ६० दिने समय सीमासहित विश्व व्यापार सङ्गठन (डब्लुएचओ) मा सूचना पठाएको जानकारी पनि उहाँले गराउनुभयो । यस्तै सो अवधिमा विषादी परीक्षण र आयातनिर्यात नियमन आयातित र आन्तरिक बजारमा उपलब्ध तरकारी तथा फलफूलमा जीवनाशक विषादीको अवशेष परीक्षणका लागि ३६ हजार १०८ नमुनाको द्रुत परीक्षण गरिएको छ । आयाततर्फ १७ हजार १७७ नमुना परीक्षण गर्दा १७ वटा र अर्धवार्षिक अवधिमा जम्मा १९ वटा नमुना प्रतिकूल पाइएको विभागले जनाएको छ । विभागका अनुसार यस अवधिमा आयातनिर्यात सहजीकरणका लागि नेपाल राष्ट्रिय एकद्वार प्रणालीबाट अनलाइन सेवा प्रदान गरिरहेको विभागले यस अवधिमा ८७३ वटा आयात अनुमतिपत्र जारी गरेको छ भने कागजात नपुगेका २२९ कन्साइन्मेन्ट अस्वीकृत गरेको छ । मोबाइल खाद्य प्रयोगशाला भ्यानमार्फत ६० पटक स्थलगत परीक्षण गरिएको भए पनि भदौमा भएको आन्दोलनका क्रममा विराटनगर र धनगढीका भ्यानमा क्षति पुगेकाले ती क्षेत्रमा सेवा प्रभावित भएको जानकारी विभागले दिएको छ ।",
      "link": "https://gorkhapatraonline.com/news/193813",
      "image": "https://gorkhapatraonline.com/storage/media/339688/conversions/khadya-prabidhi-original-thumb.jpg"
    },
    {
      "slug": "193812",
      "title": "जाली नोटको कारोबार बढ्न सक्ने",
      "timestamp": 1772150400000,
      "source": "gp",
      "content": "प्रतिनिधि सभाको आसन्न निर्वाचनका बेला नक्कली (जाली) नोटको कारोबार बढ्ने जोखिम उच्च छ । खास गरी भारतसँग सीमा जोडिएका तराई मधेशका क्षेत्रमा त्यस्तो जोखिम उच्च रहने गर्छ । सोही सम्भावनालाई ख्यालमा राख्दै जाली नोटको कारोबार न्यूनीकरण गर्न नेपाल राष्ट्र बैङ्क जनकपुरले जलेश्वरमा सचेतना कार्यक्रम गरेको छ ।   राष्ट्र बैङ्कका अनुसार निर्वाचन नजिकिँदै जाँदा बजारमा ठुलो परिमाणमा नगद चलनचल्ती हुने, गाउँ गाउँसम्म रकम ओसारपसार बढ्ने तथा अस्थायी रूपमा खुल्ने शिविर र प्रचारप्रसारका कार्यक्रममा नगद प्रयोग अधिक हुने भएकाले जाली नोट प्रचलनमा आउने सम्भावना रहन्छ ।",
      "longContent": "महोत्तरी समाचारदातामहोत्तरी, फागुन १५ गते । प्रतिनिधि सभाको आसन्न निर्वाचनका बेला नक्कली (जाली) नोटको कारोबार बढ्ने जोखिम उच्च छ । खास गरी भारतसँग सीमा जोडिएका तराई मधेशका क्षेत्रमा त्यस्तो जोखिम उच्च रहने गर्छ । सोही सम्भावनालाई ख्यालमा राख्दै जाली नोटको कारोबार न्यूनीकरण गर्न नेपाल राष्ट्र बैङ्क जनकपुरले जलेश्वरमा सचेतना कार्यक्रम गरेको छ । राष्ट्र बैङ्कका अनुसार निर्वाचन नजिकिँदै जाँदा बजारमा ठुलो परिमाणमा नगद चलनचल्ती हुने, गाउँ गाउँसम्म रकम ओसारपसार बढ्ने तथा अस्थायी रूपमा खुल्ने शिविर र प्रचारप्रसारका कार्यक्रममा नगद प्रयोग अधिक हुने भएकाले जाली नोट प्रचलनमा आउने सम्भावना रहन्छ । नेपाल राष्ट्र बैङ्क जनकपुरका निर्देशक डिलाराम सुवेदीले निर्वाचनमा जाली नोटको प्रयोग हुन सक्ने जोखिमलाई लक्षित गर्दै जनचेतनामूलक कार्यक्रम आयोजना गरिएको बताउँदै यस्तो कार्यक्रम देशव्यापी गरिने जानकारी दिनुभयो । निर्वाचनका समयमा नगद कारोबार उल्लेख्य रूपमा बढ्ने भएकाले सर्वसाधारण, व्यापारी तथा वित्तीय संस्थाहरूलाई जाली नोटबाट जोगाउन विशेष अभियान सञ्चालन गरिएको निर्देशक सुवेदीले बताउनुभयो । बिहीबार आयोजित कार्यक्रममा शिक्षक श्यामसुन्दर ठाकुरले काम विशेषले बैङ्कबाट रकम झिक्दा सोबाट केही थान जाली नोट फेला परेको र पछि आफूले बैङ्कबाट नोट साटेको बताउनुभयो । बैङ्कबाट रकम झिक्दा आफूले पनि जाली नोट चिन्न नसकेको तर जनकपुरस्थित राष्ट्र बैङ्कमा जाँदा कर्मचारीले एउटा नोट नक्कली रहेको र सोबारे सोधपुछ गर्दै जाँदा आफूलाई समेत नक्कली नोटबारे जानकारी भएको शिक्षक ठाकुरले जानकारी गराउनुभयो । नेपाल राष्ट्र बैङ्क जनकपुरका कर्मचारीले विद्यार्थी, सुरक्षा निकायका प्रतिनिधि, उद्योगी व्यापारी, बैङ्क तथा वित्तीय संस्थाका प्रतिनिधिलगायत स्थानीयको सहभगितामा जाली नोट पहिचान गर्ने, जाली नोट फेला परिहाले भने के गर्ने तथा जाली नोटको कारोबार गर्नेलाई कानुनी दण्ड सजायबारे सचेतना गराएका थिए ।बैङ्कका निर्देशक सुवेदीले रकमको कारोबार गर्नेले जाली नोटबारे जानकारी राख्ने हो भने प्रवेशद्वारमै नक्कली नोट रोक्न सकिने र यसले अनुसन्धान तथा नक्कली नोटको दुरुत्साहन रोक्न सकिने भएकाले जनचेतनामूलक कार्यक्रम गरिएको बताउनुभयो । सो कार्यक्रममा प्रतिनिधि सभा निर्वाचन, २०८२ मा उम्मेदवारी दिनुभएका केही उम्मेदवारको समेत उपस्थिति रहेको थियो ।कार्यक्रममा बैङ्कका उपनिर्देशक अमिष ढुङ्गेल, सहायक निर्देशक गङ्गेशकुमार झाले नक्कली र सक्कली नोटबारे जानकारी गराउनुभएको थियो ।",
      "link": "https://gorkhapatraonline.com/news/193812",
      "image": "https://gorkhapatraonline.com/storage/media/339687/conversions/211-original-thumb.jpg"
    },
    {
      "slug": "193811",
      "title": "‘बर्दघाट एसएमई भिलेज समुन्नतिको आधार बन्ने’",
      "timestamp": 1772150400000,
      "source": "gp",
      "content": "बर्दघाट एसएमई भिलेज समुन्नत नवलपरासीको आधार बन्ने विश्वास लगानीकर्ताले गरेका छन् । नेपाल उद्योग परिसङ्घको आयोजना तथा बर्दघाट उद्योग वाणिज्य सङ्घ, उद्योग व्यापार सङ्घ बर्दघाट र नेपाल उद्योग परिसङ्घ युवा उद्यमी मञ्चको सहआयोजनामा नवलपरासीको बर्दघाटमा आयोजित अन्तर्क्रियामा लगानीकर्ताले यस्तो विश्वास गरेका हुन् ।  परिसङ्घका कार्यवाहक अध्यक्ष निर्वाण चौधरीले बर्दघाट एसएमई भिलेजलाई मोडल ग्राम बनाउन पाइलट प्रोजेक्टका रूपमा अगाडि बढाउनुपर्ने बताउनुभयो । उहाँले बर्दघाट एसएमई ग्राममार्फत यस क्षेत्रमा साना तथा मझौला उद्योगलाई प्रवर्धन गर्न सकिने बताउनुभयो ।",
      "longContent": "गोरखापत्र समाचारदाताकाठमाडौँ, फागुन १५ गते । बर्दघाट एसएमई भिलेज समुन्नत नवलपरासीको आधार बन्ने विश्वास लगानीकर्ताले गरेका छन् । नेपाल उद्योग परिसङ्घको आयोजना तथा बर्दघाट उद्योग वाणिज्य सङ्घ, उद्योग व्यापार सङ्घ बर्दघाट र नेपाल उद्योग परिसङ्घ युवा उद्यमी मञ्चको सहआयोजनामा नवलपरासीको बर्दघाटमा आयोजित अन्तर्क्रियामा लगानीकर्ताले यस्तो विश्वास गरेका हुन् ।परिसङ्घका कार्यवाहक अध्यक्ष निर्वाण चौधरीले बर्दघाट एसएमई भिलेजलाई मोडल ग्राम बनाउन पाइलट प्रोजेक्टका रूपमा अगाडि बढाउनुपर्ने बताउनुभयो । उहाँले बर्दघाट एसएमई ग्राममार्फत यस क्षेत्रमा साना तथा मझौला उद्योगलाई प्रवर्धन गर्न सकिने बताउनुभयो ।  नेपाल सरकारका पूर्वसचिव अर्जुन पोखरेलले ‘एक पालिका एक औद्योगिक ग्राम’ अवधारणा अनुसार बर्दघाट एसएमई भिलेज अगाडि बढाइएको बताउनुभयो । उहाँले निजी क्षेत्रसँगको सहकार्य तथा सहयोगबिना औद्योगिक ग्राम सफल हुन नसक्ने भन्नुहुँदै ग्रामलाई सफल बनाउन निजी क्षेत्रले सहयोग गर्नुपर्ने बताउनुभयो ।  नेपाल उद्योग वाणिज्य महासङ्घका निवर्तमान अध्यक्ष शेखर गोल्छाले उद्योग ग्रामले औद्योगिकीकरणमा टेवा दिने बताउनुभयो । उहाँले गोल्छा गु्रप यस क्षेत्रमा उद्योग ल्याउने सन्दर्भमा सकारात्मक रहेको समेत बताउनुभयो । उहाँले उद्योग ग्राम बनेपछि धेरै सङ्ख्यामा उद्योग सञ्चालनमा आउने विश्वास गर्नुभयो । उहाँले एक सय अर्ब डलरको अर्थतन्त्र बनाउन लगानी प्रोत्साहन आवश्यक रहेको र कानुन अनुसार गरेको प्रतिफलको सम्मान सबैले गर्न सक्नुपर्नेमा जोड दिनुभयो । नेपाल उद्योग परिसङ्घका पूर्वअध्यक्ष विष्णुकुमार अग्रवालले कुल गार्हस्थ उत्पादनमा उत्पादनमूलक उद्योगको योगदान घटेर पाँच प्रतिशतमा आइसकेको भन्दै उद्योगको योगदान कसरी बढाउन सकिन्छ भन्नेतर्फ लाग्नुपर्ने बताउनुभयो । नेपाल उद्योग परिसङ्घका उपाध्यक्ष रोहित गुप्ताले स्थानीयको सहयोगका कारण एक वर्षभित्रै आफूले बर्दघाटमा कजरिया टायल उद्योग स्थापना गर्न सफल भएको बताउनुभयो । बर्दघाट उद्योग वाणिज्य सङ्घका अध्यक्ष लेखनाथ न्यौपानेले साना उद्योगको प्रवर्धनका लागि औद्योगिक ग्राम आवश्यक रहेको बताउनुभयो । उद्योग व्यापार सङ्घ बर्दघाटका उपाध्यक्ष लीलाहरि पौडेलले बर्दघाटको भौगोलिक पहुँच उद्योग स्थापनाका लागि महत्वपूर्ण रहेको बताउनुभयो । भारतसँगको सिमाना नजिक रहेकाले कच्चा पदार्थ आयात तथा उत्पादित वस्तु निर्यातमा सहजता रहेको उहाँले बताउनुभयो । नेपाल उद्योग परिसङ्घ लुम्बिनी प्रदेशका अध्यक्ष एजाज आलमले यस क्षेत्र रुपन्देहीसँग नजिक रहेको, सडक पूर्वाधार, विद्युत्लगायतका पूर्वाधारका कारण नयाँ उद्योग सञ्चालन गर्न सहज हुने बताउनुभयो । नबिल बैङ्कका प्रमुख कार्यकारी अधिकृत मनोज ज्ञवालीले यस क्षेत्र कृषि, पर्यटनसँगै ठुला उद्योगका लागि राम्रो सम्भावना देखिएको बताउनुभयो । नेपाल उद्योग परिसङ्घ युवा उद्यमी मञ्च लुम्बिनीका अध्यक्ष राजन कसजूले देशमै केही गर्छु भनेर युवाले उद्यम गरिरहेको भन्दै यस्ता उद्यमी युवालाई प्रोत्साहन गर्नुपर्नेमा जोड दिनुभयो ।",
      "link": "https://gorkhapatraonline.com/news/193811",
      "image": "https://gorkhapatraonline.com/storage/media/339684/conversions/Barda_ghat-1024x680-original-thumb.jpg"
    },
    {
      "slug": "193724",
      "title": "सुनचाँदीको मूल्य बढ्यो",
      "timestamp": 1772064000000,
      "source": "gp",
      "content": "आज स्थानीय बजारमा सुनचाँदीको मूल्य बढेको छ । बुधबारको तुलनामा सुनको मूल्य रु ६०० र चाँदीको मूल्य रु १० ले बढेको हो ।",
      "longContent": "काठमाडौँ,  फागुन १४ गते ।  आज स्थानीय बजारमा सुनचाँदीको मूल्य बढेको छ । बुधबारको तुलनामा सुनको मूल्य रु ६०० र चाँदीको मूल्य रु १० ले बढेको हो ।  नेपाल सुनचाँदी व्यवसायी महासङ्घका अनुसार आज एक तोला छापावाल सुनको मूल्य रु तीन १५ हजार ४०० र एक तोलाको चाँदीको रु पाँच हजार ७२५ कायम भएको छ । गत मङ्गलबार तीन लाख १४ हजार ८०० र एक तोला चाँदीको मोल रु पाँच हजार ७१५ निर्धारण भएको थियो । हिजो बुधबार एक तोला छापावाल सुनको मूल्य तीन लाख १४ हजार ८०० र एक तोला चाँदीको मोल रु पाँच हजार ५८५ निर्धारण भएको छ । गत सोमबार एक तोला छापावाल सुन तीन लाख १३ हजार ५०० र एक तोला चाँदी रु पाँच हजार ५९५ मा खरिदबिक्री भएको थियो ।अन्तरराष्ट्रिय सञ्चारमाध्यमहरूका अनुसार आज अन्तरराष्ट्रिय बजारमा एक औँस सुन पाँच हजार १९० अमेरिकी डलर तथा त्यति नै परिमाणको चाँदी ९१ अमेरिकी डलरमा कारोबार भइरहेको छ । रासस",
      "link": "https://gorkhapatraonline.com/news/193724",
      "image": "https://gorkhapatraonline.com/storage/media/339534/conversions/_gold-original-thumb.jpg"
    },
    {
      "slug": "193707",
      "title": "चुनावी एजेन्डा : ज्योतिनगर पहिरो नियन्त्रण",
      "timestamp": 1772064000000,
      "source": "gp",
      "content": "यही फागुन २१ गते हुने निर्वाचनमा बुटवलको ज्योतिनगर पहिरो नियन्त्रण सबै उम्मेदवारको प्रतिबद्धतामा परेको छ । नेपाली कांग्रेस, नेकपा (एमाले), राष्ट्रिय स्वतन्त्र पार्टी तथा नेपाली कम्युनिस्ट पार्टीका उम्मेदवारले ज्योतिगर पहिरो नियन्त्रण गर्ने प्रतिबद्धता जनाएका छन् । एमालेबाट रुपन्देही क्षेत्र नं. २ का उम्मेदवार विष्णु पौडेलको प्रतिबद्धतापत्रमा ज्योतिनगर पहिरो नियन्त्रणको कुरा प्राथमिकतामा परेको छ ।",
      "longContent": "बुटवल समाचारदाताबुटवल, फागुन १४ गते । यही फागुन २१ गते हुने निर्वाचनमा बुटवलको ज्योतिनगर पहिरो नियन्त्रण सबै उम्मेदवारको प्रतिबद्धतामा परेको छ । नेपाली कांग्रेस, नेकपा (एमाले), राष्ट्रिय स्वतन्त्र पार्टी तथा नेपाली कम्युनिस्ट पार्टीका उम्मेदवारले ज्योतिगर पहिरो नियन्त्रण गर्ने प्रतिबद्धता जनाएका छन् । एमालेबाट रुपन्देही क्षेत्र नं. २ का उम्मेदवार विष्णु पौडेलको प्रतिबद्धतापत्रमा ज्योतिनगर पहिरो नियन्त्रणको कुरा प्राथमिकतामा परेको छ । उहाँले ज्योतिनगरको पहिरो नियन्त्रणका लागि दीर्घकालीन समाधान खोज्ने प्रतिबद्धता गर्नुभएको छ । त्यसै गरी नेपाली कांग्रेसबाट रुपन्देही क्षेत्र नं. २ का उम्मेदवार चुन्नप्रसाद पौडेलले आफ्नो प्रतिबद्धता प्राथमिकताको सूचीमा सोही विषय राखेर प्रचारप्रसार गरिरहनुभएको छ । स्थानीय बासिन्दाले विशेष गरी वर्षायाममा पहिरोको जोखिम, अव्यवस्थित बस्ती, सुकुमवासी व्यवस्थापन, सडक र ढल निकासका समस्या समाधानका लागि पहल गर्न उम्मेदवारसमक्ष माग राख्ने गरेका छन् । स्थानीयले यस्ता माग राखेपछि उम्मेदवार पौडेलले मतदातासँग भन्नुभयो, “हामी चुनाव जित्न मात्र होइन, दीर्घकालीन समाधानका लागि आएका हौँ । ज्योतिनगरको पहिरो नियन्त्रण, सुरक्षित बस्ती निर्माण गर्छौं ।” राष्ट्रिय स्वतन्त्र पार्टी र नेपाली कम्युनिस्ट पार्टीबाट उम्मेदवार बनेका सुलभ खरेल र सुवास पाण्डेको चुनावी प्रतिबद्धतामा पनि ज्योतिनगरको पहिरोको कुरा उल्लेख छ । दुवै उम्मेदवारले ज्योतिनगरको पहिरो नियन्त्रण गर्न स्थानीय बासिन्दाको साथ र सहकार्यमा काम गर्ने उल्लेख गर्नुभएको छ । बुटवलका लागि ज्योतिनगर पहिरो विगत २६ वर्षदेखि अभिशाप बन्दै आएको छ । २०५५ साल भदौ २० गते बुटवलको ज्योतिनगर र मिलनपथ क्षेत्रमा पहिलो पटक पहिरो गएको थियो । चार वर्षअघि २०७८ सालमा पनि सोही ठाउँमा पहिरो जाँदा एक दर्जन घरमा क्षति पुगेको थियो । त्यसयताको करिब २६ वर्षदेखि ज्योतिनगर र लक्ष्मीनगर क्षेत्रका स्थानीयले धेरै पटक पहिरोकै कारण विस्थापनको पीडा भोग्दै आएका छन् । सङ्घीय सरकारले पहिरो प्रभावित मिलनपथ, ज्योतिनगर र लक्ष्मीनगरमा पहिरो नियन्त्रणका लागि गत आर्थिक वर्षमा करिब तीन करोड रुपियाँ बजेट विनियोजन गरी पहिरो नियन्त्रणका लागि काम गरेको थियो । पहिरो प्रभावितले ज्योतिनगर पहिरो नियन्त्रणका लागि दीर्घकालीन रूपमा काम गर्न उम्मेदवारको ध्यानाकर्षण गराउँदै आएका छन् ।",
      "link": "https://gorkhapatraonline.com/news/193707",
      "image": "https://gorkhapatraonline.com/storage/media/339516/conversions/1234-original-thumb.jpg"
    },
    {
      "slug": "193702",
      "title": "यस्तो छ आजका लागि कृषिउपजको थोक मूल्य",
      "timestamp": 1772064000000,
      "source": "gp",
      "content": "कालीमाटी फलफूल तथा तरकारी बजार विकास समितिले आजका लागि कृषिउपजको थोक मूल्य निर्धारण गरेको छ ।",
      "longContent": "काठमाडौँ,  फागुन १४  गते ।  कालीमाटी फलफूल तथा तरकारी बजार विकास समितिले आजका लागि कृषिउपजको थोक मूल्य निर्धारण गरेको छ ।समितिका अनुसार गोलभेँडा ठूलो (भारतीय) प्रतिकिलो रु ७०, गोलभेँडा सानो (लोकल) प्रतिकिलो रु ३०, गोलभेँडा सानो (भारतीय) प्रतिकिलो रु ४०, गोलभेँडा सानो (तराई) प्रतिकिलो रु ४०, आलु रातो प्रतिकिलो रु २५, आलु रातो (भारतीय) प्रतिकिलो रु २५ र प्याज सुकेको (भारतीय) प्रतिकिलो रु ३८ रहेको छ । यसैगरी, गाजर (लोकल) प्रतिकिलो रु ५०, गाजर (तराई) प्रतिकिलो रु ४०, बन्दा (लोकल) प्रतिकिलो रु ४०, बन्दा (नरिबल) प्रतिकिलो रु ३५, काउली स्थानीय प्रतिकिलो रु ४०, काउली स्थानीय (ज्यापू) प्रतिकिलो रु ६०, काउली तराई प्रतिकिलो रु ४०, रातो मूला प्रतिकिलो रु ३५, सेतो मूला (लोकल) प्रतिकिलो रु १६, सेतो मूला (हाइब्रिड) प्रतिकिलो रु २२, भन्टा लाम्चो प्रतिकिलो रु ७० र भन्टा डल्लो प्रतिकिलो रु ७० कायम भएको छ । त्यसैगरी, मटरकोसा प्रतिकिलो रु ५०, घिउ सिमी (लोकल) प्रतिकिलो रु ६०, घिउ सिमी (हाइब्रिड) प्रतिकिलो रु ५०, घिउ सिमी (राजमा) प्रतिकिलो रु ९०, टाटे सिमी प्रतिकिलो रु ५५, तिते करेला प्रतिकिलो रु १८०, घिरौँला प्रतिकिलो रु १४०, लौका प्रतिकिलो रु ७०, फर्सी पाकेको प्रतिकिलो रु ५५, हरियो फर्सी (लाम्चो) प्रतिकिलो रु २५, हरियो फर्सी (डल्लो) प्रतिकिलो रु २५, सलगम प्रतिकिलो ५५, भिन्डी प्रतिकिलो १५०, सखरखण्ड प्रतिकिलो ७०, बरेला प्रतिकिलो रु ५०, पिँडालु प्रतिकिलो रु ७० र स्कुस प्रतिकिलो रु ५० कायम गरिएको छ ।रायोसाग प्रतिकिलो रु २५, पालुङ्गो प्रतिकेजी रु ४०, चमसुर प्रतिकिलो रु ५०, तोरीसाग प्रतिकिलो रु २५,  मेथी प्रतिकिलो रु ५०, हरियो प्याज प्रतिकिलो रु ५०, बकुला प्रतिकिलो रु ४०, तरुल प्रतिकिलो रु ८०, च्याउ (कन्य) प्रतिकिलो रु १४०, च्याउ (डल्ले) प्रतिकिलो रु ४५०, राजा च्याउ प्रतिकेजी रु ३०० र सिताके च्याउ प्रतिकेजी रु १,००० निर्धारण गरिएको छ ।ब्रोकाउली प्रतिकिलो रु ४०, चुकुन्दर प्रतिकिलो रु ८०, सजीवन प्रतिकेजी रु ३००, रातो बन्दा प्रतिकिलो रु ७०, जिरीको साग प्रतिकिलो रु ६०, ग्याठकोभी प्रतिकिलो रु ७०, सेलरी प्रतिकिलो रु १७०, पार्सले प्रतिकिलो रु ४००, सौफको साग प्रतिकिलो रु ५०, पुदिना प्रतिकिलो रु ३५०, गान्टे मूला प्रतिकिलो रु ६०, इमली प्रतिकिलो रु १८०, तामा प्रतिकिलो रु १३०, तोफु प्रतिकिलो रु १५०, गुन्द्रुक प्रतिकिलो रु ३०० र रूखटमाटर प्रतिकेजी रु २८० तोकिएको छ ।स्याउ (झोले) प्रतिकिलो रु २५०, स्याउ (फुजी) प्रतिकिलो रु ३००, केरा (दर्जन) रु १९०, कागती प्रतिकिलो रु २५०, अनार प्रतिकिलो रु ३८०, अङ्गुर (हरियो) प्रतिकिलो रु २१०, अङ्गुर (कालो) प्रतिकिलो रु ३२०, सुन्तला (भारतीय) प्रतिकिलो रु १६०, तरबुजा हरियो प्रतिकिलो रु ७०, मौसम प्रतिकिलो रु १५०, भुइँकटहर प्रतिगोटा रु १५०, काँक्रो (लोकल) प्रतिकिलो रु १२०, काँक्रो (हाइब्रिड) प्रतिकिलो रु ६५, काँक्रो (लोकलक्रस) प्रतिकिलो रु १००, रुख कटहर प्रतिकिलो रु १२०, नास्पाती (चाइनिज) प्रतिकिलो रु २५०, मेवा (नेपाली) प्रतिकिलो रु ७०, मेवा (भारतीय) प्रतिकिलो रु १२०, लप्सी प्रतिकिलो रु २००, किनु प्रतिकिलो रु १३०, स्ट्रबेरी प्रतिकिलो रु ५००, किबी प्रतिकिलो रु ३५० र एभोकाडो प्रतिकिलो रु ३५० निर्धारण गरिएको छ ।यसैगरी, अमला प्रतिकिलो रु १२०, अदुवा प्रतिकिलो रु १२०, सुकेको खुर्सानी प्रतिकिलो रु ४३०, खुर्सानी हरियो प्रतिकिलो रु १८०, खुर्सानी हरियो (बुलेट) प्रतिकिलो रु १५०, खुर्सानी हरियो (माछे) प्रतिकिलो रु ९०, खुर्सानी हरियो (अकबरे) प्रतिकिलो रु ९००, भेडे खुर्सानी प्रतिकिलो रु ११०, हरियो लसुन प्रतिकिलो रु ५०, हरियो धनियाँ प्रतिकिलो रु ६०, लसुन सुकेको (चाइनिज) प्रतिकिलो रु २६०, लसुन सुकेको (नेपाली) प्रतिकिलो रु २००, छ्यापी सुकेको प्रतिकिलो रु १५०, छ्यापी हरियो प्रतिकिलो रु १२०, माछा सुकेको प्रतिकिलो रु १,०००, ताजा माछा (रहु) प्रतिकिलो रु ३५०, ताजा माछा (बचुवा) प्रतिकिलो रु २८० र ताजा माछा (छडी) प्रतिकिलो रु २५० निर्धारण गरिएको छ । रासस",
      "link": "https://gorkhapatraonline.com/news/193702",
      "image": "https://gorkhapatraonline.com/storage/media/339510/conversions/tarkari-original-thumb.jpg"
    },
    {
      "slug": "193666",
      "title": "भन्सार नाका निगरानीका लागि परिपत्र",
      "timestamp": 1772064000000,
      "source": "gp",
      "content": "प्रतिनिधि सभा निर्वाचनको मिति नजिक आउँदै गर्दा सीमाक्षेत्रमा अवैध व्यापार बढ्न सक्ने सम्भावनालाई ध्यान गर्दै भन्सार विभागले सबै भन्सार कार्यालयलाई परिपत्र गरेको छ ।",
      "longContent": "गोरखापत्र समाचारदाताकाठमाडौँ, फागुन १४ गते । प्रतिनिधि सभा निर्वाचनको मिति नजिक आउँदै गर्दा सीमाक्षेत्रमा अवैध व्यापार बढ्न सक्ने सम्भावनालाई ध्यान गर्दै भन्सार विभागले सबै भन्सार कार्यालयलाई परिपत्र गरेको छ । निर्वाचनका बेला सुरक्षा निकाय चुनावमा नै केन्द्रित हुनुपर्ने हुँदा अवैध व्यापार बढ्ने सम्भावना हुन्छ । आगामी २१ मा हुने प्रतिनिधि सभा निर्वाचनमा पनि खुला सीमानाका कारण छिमेकी मुलुक भारत र चीनबाट त्यस्तो व्यापारको सम्भावना रहेकाले भन्सार विभागले सावधानी अपनाएको हो ।  भन्सार विभागका निर्देशक एवं सूचना अधिकारी किशोर बर्तौलाले देशभरका ४३ भन्सार कार्यालयका प्रमुखलाई नियमन गर्न निर्देशन दिइएको जानकारी दिनुभयो ।चुनावले बजारमा उपभोग्य वस्तुको खपत बढ्ने हुँदा व्यवसायीले सीमानाकामा गएर सामान आयात गर्ने गर्छन् । बढ्दा सीमानाकाबाट बढी चोरीतस्करी पनि बढ्ने हुन्छ । निर्वाचनमा आवश्यक पर्ने सामग्री बढी खरिद हुने, खाद्यान्नको उपभोग बढ्ने हुँदा त्यसले गर्दा पनि अवैध व्यापार बढ्ने गर्छ । भन्सार विभागका सूचना अधिकारी बर्तौलाले निर्वाचनमा सुरक्षा निकायका कर्मचारी खटिएकाले सीमामा अवैध व्यापार बढ्ने सम्भावनाका आधारमा विभागले परिपत्र जारी गरेको जानकारी दिनुभयो । बजारमा माग हुने सामानको चोरीतस्करी बढ्ने सम्भावना भएकाले नियमन गर्न सबै भन्सार कार्यालयलाई परिपत्र गरिएको बर्तौलाले जानकारी दिनुभयो । अवैध व्यापार बढेर राजस्व छली हुने हुँदा नियमन गर्न राजस्व अनुसन्धान विभागलाई समेत पत्राचार गरिएको उहाँले जानकारी दिनुभयो । नेपाल चेम्बर अफ कमर्सका अध्यक्ष कमलेश अग्रवालले चुनावका बेला बजारमा रकम परिचालन हुँदा उपभोग्य वस्तुको खपत बढी हुने गरेकाले बजारमा समस्या देखिन सक्ने सम्भावना रहने बताउनुभयो ।खुला सिमानाका कारण अवैध व्यापार बढ्दा राजस्व सङ्कलनमा समेत कमी आउने उहाँको भनाइ छ । यस्तो समस्याको स्थायी समाधानका लागि सरकारले करका दरहरू हेरफेर गर्न सुझाव दिनुभयो । बजारमा वस्तु तथा सेवाको माग बढ्दा औपचारिक तवरबाट व्यापार बढ्दै जाने उहाँको भनाइ छ ।",
      "link": "https://gorkhapatraonline.com/news/193666",
      "image": "https://gorkhapatraonline.com/storage/media/339470/conversions/vansar-bhansar-original-thumb.jpg"
    },
    {
      "slug": "193664",
      "title": "डेरी उद्योगलाई जरिबाना",
      "timestamp": 1772064000000,
      "source": "gp",
      "content": "वाणिज्य, आपूर्ति तथा उपभोक्ता संरक्षण विभागले गोकर्णेश्वर नगरपालिका–९, अत्तरखेलको भगवती डेरी उद्योगको अनुगमन गरी २० हजार रुपियाँ जरिबाना गरेको छ ।",
      "longContent": "गोरखापत्र समाचारदाता काठमाडौँ, फागुन १४ गते । वाणिज्य, आपूर्ति तथा उपभोक्ता संरक्षण विभागले गोकर्णेश्वर नगरपालिका–९, अत्तरखेलको भगवती डेरी उद्योगको अनुगमन गरी २० हजार रुपियाँ जरिबाना गरेको छ । उक्त डेरी उद्योगको अनुगमनका दर्ता नवीकरण नगरी दुग्धजन्य उद्योग सञ्चालन गर्दै आएको फेला पारेपछि विभागको टोलीले सो बराबरको रकम जरिबाना गरेको जनाएको हो । विभागको अनुगमन टोलीले गएको सातादेखि नै निर्वाचनलक्षित अनुगमन गर्दै आएको छ । निर्वाचनका बेलामा नियमनकारी निकायको निर्वाचनतिर बढी केन्द्रित हुँदा बजारमा म्याद नाघेका वस्तु बजारमा बिक्री हुन सक्ने भन्दै अनुगमलाई तीव्र पार्दै आएको विभागका निर्देशक नरहरि तिवारीले जानकारी दिनुभयो । उहाँका अनुसार विभागको अनुगमन टोलीले बुधबार उक्त डेरी उद्योगसहित १२ वटा खाद्य किराना, डेरी उद्योग, होटेल रेस्टुरेन्टको अनुगमन गरेको छ । अनुगमनका क्रममा केही न केही कैफियत देखिएपछि सुधारको निर्देशन दिएको छ ।",
      "link": "https://gorkhapatraonline.com/news/193664",
      "image": "https://gorkhapatraonline.com/storage/media/339468/conversions/milk_7kda0nWc30-original-thumb.jpg"
    },
    {
      "slug": "193661",
      "title": "पर्यटनबाट अर्थतन्त्र उकास्ने वाचा",
      "timestamp": 1772064000000,
      "source": "gp",
      "content": "निर्वाचनमा उत्साहजनक रूपमा सहभागी भइरहेका राजनीतिक दलहरूले पर्यटन क्षेत्रलाई राष्ट्रिय अर्थतन्त्र, रोजगारी र उद्यमशीलताको मुख्य आधार बनाउने साझा प्रतिबद्धता अघि सारेका छन् ।  आगामी बिहीबार हुने गइरहेको प्रतिनिधि सभा सदस्य निर्वाचनका लागि राजनीतिक दलहरूले जनतासमक्ष लगेका प्रमुख वाचामध्ये पर्यटन र नागरिक उड्डयन क्षेत्रमा आर्थिक रूपान्तरण गर्ने साझा एजेन्डा अघि सारेका हुन् ।",
      "longContent": "गोरखापत्र समाचारदाताकाठमाडौँ, फागुन १४ गते । निर्वाचनमा उत्साहजनक रूपमा सहभागी भइरहेका राजनीतिक दलहरूले पर्यटन क्षेत्रलाई राष्ट्रिय अर्थतन्त्र, रोजगारी र उद्यमशीलताको मुख्य आधार बनाउने साझा प्रतिबद्धता अघि सारेका छन् ।आगामी बिहीबार हुने गइरहेको प्रतिनिधि सभा सदस्य निर्वाचनका लागि राजनीतिक दलहरूले जनतासमक्ष लगेका प्रमुख वाचामध्ये पर्यटन र नागरिक उड्डयन क्षेत्रमा आर्थिक रूपान्तरण गर्ने साझा एजेन्डा अघि सारेका हुन् ।नेपाली कांग्रेस, नेकपा (एमाले), नेपाली कम्युनिस्ट पार्टी (नेकपा), राष्ट्रिय स्वतन्त्र पार्टी (रास्वपा) र राष्ट्रिय प्रजातन्त्र पार्टी (राप्रपा) लगायतका राजनीतिक दलले जारी गरेका प्रतिबद्धतामा सबैले भैरहवा र पोखरा अन्तर्राष्ट्रिय विमानस्थल सञ्चालनमा देखिएका कूटनीतिक र प्राविधिक जटिलताको समाधान गरी विमानस्थल पूर्ण क्षमतामा सञ्चालन गर्ने, हवाईसेवा विस्तार र नयाँ हवाई रुट विस्तार, पर्यटन पूर्वाधार विकास, पर्यटनमा आधारित उद्योगमा मर्यादित रोजगारीसँगै नेपाललाई युरोपेली सङ्घको कालो सूचीबाट हटाउनेलगायतका वाचा अघि सारेका छन् ।नेपाली कांग्रेसले पर्यटन पूर्वाधारको व्यवस्थापनको कमजोरीलाई सुधार्ने, हवाई भाडादरलाई प्रतिस्पर्धी बनाउने, युरोपेली सङ्घको हवाई सुरक्षा प्रतिबन्धबाट नेपाललाई हटाउन पहल गर्ने, उड्डयन नियामक निकायलाई स्वायत्त निकायमा विभाजन, पर्यटन यात्रालाई झन्झटिलो, सुलभ हवाई भाडालगायत सुरक्षित र किफायती हवाईसेवा उपलब्ध गराउने प्रतिबद्धता मतदातासमक्ष गरेको छ । कांग्रेसले पर्यटन क्षेत्रको योगदानलाई कुल गार्हस्थ उत्पादनमा २० प्रतिशत पु¥याउने, १० वर्षमा वार्षिक ३० लाख पर्यटक भित्र्याउने आधार अघि सारेको छ ।नेकपा (एमाले) ले पर्यटनको पूर्वाधार विकास, बजार प्रवर्धन, हवाईसेवा विस्तार, आन्तरिक सुरक्षा र नयाँ गन्तव्यको विकास गरेर पाँच वर्षमा पर्यटक आगमन दोब्बर गर्ने प्रतिबद्धता घरदैलोमा लगेको छ । एमालेले सार्वजनिक गरेको घोषणापत्रमा पर्यटकको सुरक्षा, पर्यटन सेवाको गुणस्तर, पर्यटकको बसाइ लम्ब्याउने लक्ष्यसहित अन्तर्राष्ट्रिय उडानलाई सुविधाजनक बनाउने, अन्तर्राष्ट्रिय उडान सेवाप्रदायकसँग सहकार्य बढाउने, आन्तरिक हवाईसेवालाई सहज, सुरक्षित र आरामदायी बनाउने, भिसा तथा आन्तरिक उडान भाडादरमा पुनरवलोकन गर्ने, पर्यटन उद्योगमा निजी क्षेत्रको सहभागितालाई प्रोत्साहन गर्नेलगायतका वाचा मतदातासमक्ष लगेको छ ।त्यस्तै नेपाली कम्युनिस्ट पार्टीले कृषि, पर्यटन, सूचना प्रविधि तथा कृषिमा आधारित उद्योगमा सामूहिक सहकारी मोडेलबाट आगामी पाँच वर्षमा १५ लाख मर्यादित रोजगारी सिर्जना गर्ने, नेपाललाई सुरक्षित र पहुँचयोग्य पर्यटन गन्तव्य बनाउने, स्वदेशमै लगानी प्रवर्धन गर्ने, निजी क्षेत्रसँग राज्यको सहकार्य सुनिश्चित गर्ने र हरेक नगरपालिकामा पर्यटन प्रोफाइल तयार गर्ने लक्ष्य अघि सारेको छ । नेकपाले पनि पोखरा र भैरहवा अन्तर्राष्ट्रिय विमानस्थल सञ्चालन, अन्तर्राष्ट्रिय उडान विस्तार र नेपाली जहाजमाथिको युरोपेली प्रतिबन्ध हटाउने प्रतिबद्धता आममतदातासमक्ष गरेको छ ।राष्ट्रिय स्वतन्त्र पार्टीले संरचनागत सुधारमार्फत प्रतिस्पर्धी पर्यटन अर्थतन्त्र निर्माण गर्ने लक्ष्य लिएको छ । नेपाल नागरिक उड्डयन प्राधिकरणलाई नियामक र सेवाप्रदायक निकायमा विभाजन गर्ने, पाँच वर्षभित्र पर्यटक आगमन र प्रतिव्यक्ति खर्च दोब्बर बनाउने लक्ष्य उक्त दलको छ । रास्वपाले पनि पोखरा र भैरहवा विमानस्थल सञ्चालनका लागि विभिन्न सेवा सुविधामा छुट दिने, आठ हजार फिटमाथि उचाइ भएका हिमाल आरोहण गर्न मापदण्ड तोक्ने, त्रिभुवन अन्तर्राष्ट्रिय विमानस्थलको नयाँ टर्मिनल भवन निर्माणको योजना अघि बढाउनेलगायतका लक्ष्य अघि सारेको छ ।त्यस्तै गरी राप्रपाले प्राकृतिक, धार्मिक र आरोग्य पर्यटनलाई राष्ट्रिय अर्थतन्त्रको मेरुदण्ड बनाउने एजेन्डा अघि सारेको छ । पूर्वाधार विकासलाई उच्च प्राथमिकतामा राख्दै पदयात्रा अनुमति प्रणाली सरल बनाउने र वैकल्पिक ट्रेकिङ रुट विकास गर्ने, धार्मिक पर्यटनको प्रवर्धन र नेपाललाई आरोग्य पर्यटनको अन्तर्राष्ट्रिय केन्द्रका रूपमा विकास गर्ने मतदातासमक्ष प्रतिबद्धता जनाएको छ ।",
      "link": "https://gorkhapatraonline.com/news/193661",
      "image": "https://gorkhapatraonline.com/storage/media/339465/conversions/Tourism-in-Basantapur-Durbar-square_-201-original-thumb.jpg"
    },
    {
      "slug": "193660",
      "title": "उपभोक्ता अदालतले पायो नेतृत्व",
      "timestamp": 1772064000000,
      "source": "gp",
      "content": "आठ महिनादेखि नेतृत्वविहीन उपभोक्ता अदालतले नेतृत्व पाएको छ । मन्त्रीपरिषद्को मङ्गलबारको बैठकले न्यायपरिषद्को सिफारिसमा काठमाडौँ जिल्ला अदालतसमेत हेर्ने गरी न्यायाधीश डा. दिवाकर भट्टलाई उपभोक्ता अदालतको अध्यक्ष तोकेको हो ।",
      "longContent": "गोरखापत्र समाचारदाता काठमाडौँ, फागुन १४ गते । आठ महिनादेखि नेतृत्वविहीन उपभोक्ता अदालतले नेतृत्व पाएको छ । मन्त्रीपरिषद्को मङ्गलबारको बैठकले न्यायपरिषद्को सिफारिसमा काठमाडौँ जिल्ला अदालतसमेत हेर्ने गरी न्यायाधीश डा. दिवाकर भट्टलाई उपभोक्ता अदालतको अध्यक्ष तोकेको हो ।एक दशकभन्दा बढी समय न्यायसेवाको सरकारी वकिलका रूपमा काम गर्दै उहाँले त्रिभुवन विश्वविद्यालयमा कानुनमा स्नातकोत्तर (एलएलएम) र हङकङ विश्वविद्यालयबाट अन्तर्राष्ट्रिय कानुन र मानव अधिकारको अध्ययन गर्नुभएको जनाइएको छ । न्याय र कानुनका क्षेत्रमा दर्जनौँ अनुसन्धानमूलक लेखरचना प्रकाशन गर्नुभएका भट्टले फौजदारी कानुनमा विद्यावारिधि (पिएचडी) गर्नुभएको छ । उपभोक्ता अदालतको संरचना अनुसार एक जना जिल्ला न्यायाधीश अध्यक्ष रहने र न्यायसेवा तथा नेपाल सरकारको वित्तीय सेवाबाट एक/एक सदस्य गरी तीन सदस्यीय इजलास रहने व्यवस्था छ । गएको भदौ ७ गतेदेखि सो अदालतका अध्यक्षसमेत रहनुभएका जिल्ला न्यायाधीश रामप्रसाद शर्माको धादिङ जिल्ला अदालतमा सरुवा भएसँगै उक्त पद खाली हुँदै रहेको थियो । उपभोक्ता अदालतमा लामो समयदेखि अध्यक्ष नहुँदा अदालतमा आएका कतिपय मुद्दाको फैसलामा समस्या भएको थियो । नेपालको संविधानले नै उपभोक्तामाथि हुने ठगी र अन्य क्षतिपूर्तिसम्बन्धी गुनासोको प्रभावकारी सुनुवाइका लागि छुट्टै अदालतको परिकल्पना गरेको छ । उपभोक्ता संरक्षण ऐन, २०७५ र नियामावली २०७६ ले गरेको व्यवस्था अनुसार उपभोक्ता दिवसको अवसरमा गत चैत २ गते उपभोक्ता अदालतको स्थापना गरियो । गएको चैतमा स्थापना गरिएको उपभोक्ता अदालत आठ महिनादेखि नेतृत्वविहीन हुँदा बजारभाउ नियन्त्रण गर्ने, उपभोक्ता ठगी रोक्न र अन्यायमा परेका उपभोक्तालाई न्याय सुनिश्चित गर्नेलगायतका अदालतका आएका उजुरीको फैसला प्रभावित भएका थिए ।",
      "link": "https://gorkhapatraonline.com/news/193660",
      "image": "https://gorkhapatraonline.com/storage/media/339464/conversions/Diwakar-bhatta-original-thumb.jpg"
    },
    {
      "slug": "193654",
      "title": "जल सङ्कटमा समग्र मधेश",
      "timestamp": 1772064000000,
      "source": "gp",
      "content": "आसन्न प्रतिनिधि सभा सदस्य निर्वाचनका लागि राजनीतिक दलले घोषणापत्रमार्फत समग्र विकासका लागि आकर्षक प्रतिबद्धता व्यक्त गरेका छन् । ती प्रतिबद्धतामा मधेश प्रदेशको प्रमुख समस्याबारे स्पष्ट रूपमा उल्लेख गरिएको छैन । पछिल्लो वर्षमा मधेश प्रदेशमा जल सङ्कट प्रमुख समस्या बनेको छ ।   विगतदेखि नै दलले मधेशलाई अन्नको भण्डार बनाउने, कृषि क्रान्ति ल्याउने र मधेशले देशलाई खुवाउने जस्ता आकर्षक नारा दिँदै आएका छन् तर मधेश प्रदेश दिनप्रतिदिन गहिरिँदो जल सङ्कटको चपेटामा पर्दै आएको छ । गत वर्ष सङ्घीय सरकारले मधेशका भूभागलाई सुक्खा सङ्कटग्रस्त क्षेत्र घोषणा गरेको थियो ।",
      "longContent": "लक्ष्मी चौधरीजनकपुरधाम, फागुन १४ गते । आसन्न प्रतिनिधि सभा सदस्य निर्वाचनका लागि राजनीतिक दलले घोषणापत्रमार्फत समग्र विकासका लागि आकर्षक प्रतिबद्धता व्यक्त गरेका छन् । ती प्रतिबद्धतामा मधेश प्रदेशको प्रमुख समस्याबारे स्पष्ट रूपमा उल्लेख गरिएको छैन । पछिल्लो वर्षमा मधेश प्रदेशमा जल सङ्कट प्रमुख समस्या बनेको छ । विगतदेखि नै दलले मधेशलाई अन्नको भण्डार बनाउने, कृषि क्रान्ति ल्याउने र मधेशले देशलाई खुवाउने जस्ता आकर्षक नारा दिँदै आएका छन् तर मधेश प्रदेश दिनप्रतिदिन गहिरिँदो जल सङ्कटको चपेटामा पर्दै आएको छ । गत वर्ष सङ्घीय सरकारले मधेशका भूभागलाई सुक्खा सङ्कटग्रस्त क्षेत्र घोषणा गरेको थियो ।जल सतहको अवस्थाजहिल्यै ३० फिटदेखि एक सय फिटमुनिसम्म चापाकलबाट सहजै पानी आउने मधेशको भूमिमा अहिले चार सयदेखि पाँच सय फिट गहिराइसम्म चापाकलको लेयर (पानीको सतह) भेटिने गरेको सप्तरीको रुपनी गाउँपालिका निवासी चापाकल मिस्त्री पुलकित यादवले बताउनुभयो । यता महोत्तरी जिल्लास्थित औरही नगरपालिका–३ का कृषक मतदाता जगदीश साहले खानेपानीको स्रोत सुक्दै जाँदा कृषि उत्पादनमा प्रत्यक्ष असर परेको बताउनुभयो । आर्थिक राजधानीका रूपमा चिनिने वीरगन्जमा गत वर्ष गर्मीयाम सुरु हुनासाथ खानेपानीको हाहाकार मच्चियो । टोल टोलमा ट्याङ्करमार्फत पानी वितरण गर्न स्थानीय, प्रदेश र सङ्घीय सरकार सक्रिय हुनु परेको थियो । केही वर्षअघिदेखि नै पर्सा, धनुषा, सप्तरी, सर्लाही, महोत्तरीलगायतका मधेशका जिल्लाका विभिन्न स्थानमा यस्तै समस्या दोहोरिँदै आएको छ । पर्यावरण अभियानकर्ता सुरेश शर्माले चुरे क्षेत्रको अन्धाधुन्ध दोहन, वन विनाश र भू–पुनर्भरण (रिचार्ज) प्रणालीको अभावलाई जल सङ्कटको मुख्य कारण रहेको बताउनुभयो । गर्मीयाम सुरु हुनेबित्तिकै धनुषा, महोत्तरी, सर्लाही, पर्सालगायत जिल्लामा खानेपानीको चरम अभाव देखिने गरेको शर्माले बताउनुभयो ।गर्मीयाममा मधेशका उत्तरी र मध्यभाग तथा जिल्लाका सहरमा चैत महिनाबाट पानीको काकाकुल हुने गरेको ऊर्जा, सिँचाइ तथा खानेपानी मन्त्रालय मधेश प्रदेशका निमित्त सचिव रामकुमार खङ्गले बताउनुभयो । उहाँले चैत महिनाको अन्तिम सातादेखि मधेशमा पानीको सतह औसतमा तीन फिटसम्म घट्ने गरेको जानकारी दिनुभयो । राजनीतिक दलको निर्वाचन घोषणापत्र, वाचापत्र, प्रतिज्ञापत्रमा कृषि आधुनिकीकरण, सिँचाइ विस्तार र जलस्रोत व्यवस्थापनका योजना उल्लेख गरे पनि दिगो जल व्यवस्थापनका ठोस कार्यक्रम भने कार्यान्वयनमा आउन नसकेको राजनीतिक विश्लेषक अर्थविद् प्राडा भोगेन्द्र झाले बताउनुभयो । गौरवका आयोजना विगत सात वर्षदेखि निर्माणाधीन जनकपुरधाम उपमहानगरपालिका–१४, रजौलस्थित रामजानकी अन्तर्राष्ट्रिय बहुउद्देश्यीय रङ्गशाला अहिलेको दलको चुनावी घोषणामा परेको भेटिएन । दलमध्ये राष्ट्रिय स्वतन्त्र पार्टीले सात वटै प्रदेशका अन्तर्राष्ट्रिय रङ्गशाला निर्माण गर्ने घोषणापत्रमा राखेको छ । यस्तै मधेशको मेरुदण्डका रूपमा रहेको हुलाकी सडकको धनुषा र सिराहा जोड्ने पूर्वाधार आयोजना अन्तर्गतको कमला पुल पनि हो । जुन विगत १४ वर्षदेखि अधुरो अवस्थामा छ । जसले गर्दा हुलाकी सडकको बाटो पार गर्ने नागरिकलाई लामो दुरी पार गर्न बाध्य बनाएको छ भने बर्सातमा त्यो पुल प्रयोग गर्नेले सास्ती भोग्दै आएको स्थानीय सोभित महतोको भनाइ छ ।  यसै गरी मधेश प्रदेशको राजधानी जनकपुरधामस्थित जानकी मन्दिरलाई अन्तर्राष्ट्रियस्तरमा चिनाउनका लागि विश्व सम्पदा सूचीमा सूचीकृत गराउन १२ वर्षदेखि स्थानीय स्तरमा आवाज उठ्दै आएका छन् । भोर संस्थाको नेतृत्वमा स्वदेशी विदेशी पर्यटक भित्र्याएर पर्यटन प्रवर्धनमा टेवा पुग्ने विश्वासका साथ विश्व सम्पदामा सूचीकरणका लागि पहल गर्दै आएको संस्थाका अध्यक्ष तथा जानकी मन्दिर विश्वसम्पदा सूचीका अभियानी राजकुमार महतोले बताउनुभयो । मानव विकास सूचाङ्कमा पछाडिदलहरूले प्रत्येक निर्वाचनमा शिक्षा, स्वास्थ्य, रोजगारी, कृषि, पर्यटन र पूर्वाधार विकास निर्माणमा प्रतिबद्धता जनाउँदै आएका छन् । दलहरूको प्रतिबद्धता अनुसार काम नहुँदा शिक्षामा खासै सुधार भएको तथ्याङ्कमा देखिएन । मानव विकास सूचाङ्कमा मधेशको साक्षरता दर एकदमै कमजोर अवस्थामा रहेको छ । मानव विकास सूचाङ्कमा मधेश ०.४२१ प्रतिशतमा रहेको छ । राष्ट्रिय जनगणना २०७८ अनुसार प्रदेशमा साक्षरता करिब १५ प्रतिशतले उक्लिए पनि सातै प्रदेशमध्ये सबैभन्दा कम रहेको छ । मधेशका आठ जिल्लाका साक्षरता दर ४८.५४ प्रतिशतबाट फड्को मार्दै ६३.५ प्रतिशत पुगेपछि सबैभन्दा कम नै रहेको देखिन्छ । सबैभन्दा कम साक्षरता भएका मधेश प्रदेशकै चार वटा जिल्ला रौतहट, महोत्तरी, सर्लाही र बारा रहेका छन् । जनगणनाको तथ्याङ्क अनुसार रौतहटको ५७.७५, महोत्तरी ५९.७७, सर्लाही ६०.३१ र बाराको ६४.५४ प्रतिशत रहेको छ । धनुषा, सिराहा, सप्तरी र पर्सा साक्षरता दर यी जिल्लाबाहेक केही बढी छन् ।उम्मेदवारको भनाइ मधेश प्रदेशको राजधानीसमेत रहेको धनुषा क्षेत्र नं. ३ का नेपाली कांग्रेसका प्रतिनिधि सभा सदस्यका उम्मेदवार विमलेन्द्र निधिले आफू यस क्षेत्रको प्राकृतिक उम्मेदवार भएको दाबी गर्दै आउनुभएको छ । उहाँ यसै क्षेत्रबाट निर्वाचित भएर पटक पटक मन्त्री तथा उपप्रधानमन्त्रीसमेत रहनुभएको थियो । उहाँले विगतमा यस क्षेत्रमा पूर्वाधार विकासका क्षेत्रमा उल्लेखनीय काम गरेको दाबी गर्नुभयो । उहाँले मधेशको जलसङ्कटलाई चुरे क्षेत्रसँग जोड्दै आफू निर्वाचित भएपछि चुरे संरक्षण, वृक्षारोपण, रेवाटर हार्भेस्टिङ तथा सिँचाइ सुलभ व्यवस्था गर्ने बताउनुभयो । धनुषा निर्वाचन क्षेत्र नं. ३ नेकपा (एमाले) का उम्मेदवार जुलीकुमारी महतोले मधेश प्रदेशको दिगो विकास र जलपर्यावरण संरक्षणलाई केन्द्रमा राख्दै दीर्घकालीन योजना अघि सार्ने बताउनुभयो । उहाँले दीर्घकालीन रूपमा मरिन डाइभर्सनको पानी कमला नदी हुँदै मधेशमा ल्याउने योजना अघि बढाउनुका साथै मधेशका केही जिल्लामा कोशी नदीबाट सिँचाइ र खानेपानीको स्थायी व्यवस्था गर्ने दीर्घकालीन योजना तयार गरिने बताउनुभयो । जलवायु परिवर्तनका कारण मधेशमा बढ्दो बाढी, खडेरी र पानीको सङ्कटलाई ध्यानमा राख्दै प्रदेशलाई सुरक्षित राख्न समग्र दीर्घकालीन योजना निर्माण प्रतिबद्ध रहेको महतोले जानकारी दिनुभयो ।यसै गरी सोही क्षेत्रका राष्ट्रिय स्वतन्त्र पार्टीका उम्मेदवार मनिष झाले पार्टीको घोषणापत्रमा वातावरणीय सुरक्षा, चुरे क्षेत्रको संरक्षण, ढुङ्गा, गिट्टी र बालुवाको अनियन्त्रित दोहन रोक्न, तराईका नदी ढुङ्गा गिट्टीले भरेर डुबानको जोखिम कम गर्न उल्लेख गरिएको बताउनुभयो ।",
      "link": "https://gorkhapatraonline.com/news/193654",
      "image": "https://gorkhapatraonline.com/storage/media/339458/conversions/jala-sankat-original-thumb.jpg"
    },
    {
      "slug": "193622",
      "title": "सकारात्मक सर्किटसँगै नेप्सेमा दोहोरो अङ्कको वृद्धि",
      "timestamp": 1771977600000,
      "source": "gp",
      "content": "नेपाल स्टक एक्सचेञ्ज (नेप्से) परिसूचक आज १० दशमलव ३० अङ्कले बढेर दुई हजार ६४८ दशमलव ९० विन्दुमा कायम भएको छ ।",
      "longContent": "काठमाडौँ, फागुन १३ गते ।नेपाल स्टक एक्सचेञ्ज (नेप्से) परिसूचक आज १० दशमलव ३० अङ्कले बढेर दुई हजार ६४८ दशमलव ९० विन्दुमा कायम भएको छ ।आज ३३३ कम्पनीको एक करोड चार लाख ५६ हजार ९८० कित्ता शेयर ४८ हजार ६४० पटक खरिदबिक्री हुँदा चार अर्ब ४५ करोड ११ लाख ४९ हजार ८० बराबरको कारोबार भएको छ । कारोबारमा वित्त समूह शून्य दशमलव २८, म्युचुअल फन्ड शून्य दशमलव ०२ र व्यापार समूह शून्य दशमलव ०.८९ प्रतिशतले घटेको छ भने अन्य सबै समूहका उपसूचक बढेका छन् ।बैंकिङ समूह शून्य दशमलव २२, विकास बैंक शून्य दशमलव २१, होटल तथा पर्यटन शून्य दशमलव ४७, जलविद्युत् शून्य दशमलव ३९, लगानी शून्य दशमलव ३०, जीवन बिमा एक दशमलव ७९, उत्पादन तथा प्रशोधन शून्य दशमलव ८३, लघुवित्त शून्य दशमलव १५, निर्जीवन बिमा शून्य दशमलव १९ र अन्य समूह शून्य दशमलव ३५ अङ्कले बढेको छ ।आजको कारोबारमा सलपा विकास बैंक लिमिटेड र रिलायन्स स्पिनिङ मिल्स लिमिटेडको शेयर मूल्यमा सकारात्मक सर्किट लागेको छ । सबैभन्दा धेरै घट्नेमा हिमालयन पावर पार्टनर लिमिटेडको शेयर मूल्य पाँच दशमलव ९८ प्रतिशतले घटेको छ ।कारोबार रकम र कारोबार भएका शेयर सङ्ख्याका आधारमा आज सबैभन्दा धेरै आँखुखोला जलविद्युत् कम्पनी लिमिटेडको रु २८ करोड ६९ लाख १९ हजार २७५ बराबरको आठ लाख तीन हजार ६१० कित्ता शेयर किनबेच भएको नेप्सेले जनाएको छ । रासस",
      "link": "https://gorkhapatraonline.com/news/193622",
      "image": "https://gorkhapatraonline.com/storage/media/339405/conversions/Stock-exchange-original-thumb.jpg"
    },
    {
      "slug": "193605",
      "title": "एघार अर्ब ५२ करोडको पेट्रोलियम पदार्थ आयात",
      "timestamp": 1771977600000,
      "source": "gp",
      "content": "चालु आर्थिक वर्ष २०८२ र ८३ को माघ मसान्तसम्ममा पूर्वी नाका काँकडभिट्टाबाट  ११ अर्ब ५२ करोड २६ लाख ४६ हजार मूल्य बराबरको पेट्रोलियम पदार्थ आयात भएको छ ।",
      "longContent": "भद्रपुर (झापा), फागुन १३ गते । चालु आर्थिक वर्ष २०८२ र ८३ को माघ मसान्तसम्ममा पूर्वी नाका काँकडभिट्टाबाट ११ अर्ब ५२ करोड २६ लाख ४६ हजार मूल्य बराबरको पेट्रोलियम पदार्थ आयात भएको छ । पूर्वी नाकाबाट पेट्रोल, डिजेल, एलपी ग्यास, एटिएफ, मट्टितेल आयात भएको हो । मेची भन्सार कार्यालयका सूचना अधिकारी एवं भन्सार अधिकृत ईश्वरकुमार हुमागाईंका अनुसार आव २०८१ र ८२ को सोही अवधिको तुलनामा ६० करोड २० लाख १० हजारले पेट्रोलियम पदार्थको आयातमा वृद्धि भएको छ । आयात बढेसँगै पेट्रोलियम पदार्थबाट प्राप्त राजश्व छ दशमलव ७० प्रतिशतले बढेको सूचना अधिकारी हुमागाईंले जानकारी दिनुभयो । कार्यालयको तथ्याङ्कअनुसार चालु आवको सात महिनामा पेट्रोलियम पदार्थ आयातबाट  पाँच अर्ब ६३ करोड ४५ लाख ७३ हजार राजस्व सङ्कलन भएको छ ।उक्त अवधिमा  पाँच अर्व ५३ करोड ४१ लाख मूल्य पर्ने ६२ हजार ९३२ किलोलिटर पेट्रोल आयात भएको थियो । यसैगरी रु तीन अर्ब ८१ करोड २८ लाख मूल्य पर्ने ४० हजार ३५२ किलोलिटर डिजेल आयात भएको छ ।त्यस्तै उक्त सात महिनाको अवधिमा  एक अर्ब ४६ करोड ३१ लाख मूल्य पर्ने १४ हजार ९९९ मेट्रिकटन एलपी ग्यास,  ४३ करोड ५८ लाख मूल्य पर्ने चार हजार ७३६ किलोलिटर एटिएफ र रु ११ करोड ३० लाख मूल्य पर्ने एक हजार २१२ किलोलिटर मट्टितेल आयात भएको सूचना अधिकारी हुमागाईंले जानकारी दिनुभयो ।  रासस",
      "link": "https://gorkhapatraonline.com/news/193605",
      "image": "https://gorkhapatraonline.com/storage/media/339363/conversions/azbdzcfxb-original-thumb.jpg"
    },
    {
      "slug": "193568",
      "title": "सुनको मूल्य स्थिर, चाँदीको बढ्यो",
      "timestamp": 1771977600000,
      "source": "gp",
      "content": "नेपाल सुनचाँदी व्यवसायी महासङ्घका अनुसार आज एक तोला छापावाल सुनको मूल्य तीन लाख १४ हजार ८०० र एक तोला चाँदीको मोल रु पाँच हजार ७१५ निर्धारण भएको छ ।",
      "longContent": "काठमाडौँ, फागुन १३  गते ।  आज स्थानीय बजारमा मङ्गलबारको तुलनामा सुनको मूल्य स्थिर छ भने चाँदीको मूल्य १३० ले बढेको छ । नेपाल सुनचाँदी व्यवसायी महासङ्घका अनुसार आज एक तोला छापावाल सुनको मूल्य तीन लाख १४ हजार ८०० र एक तोला चाँदीको मोल पाँच हजार ७१५ निर्धारण भएको छ । हिजो मङ्गलबार एक तोला छापावाल सुनको मूल्य तीन लाख १४ हजार ८०० र एक तोला चाँदीको मोल पाँच हजार ५८५ निर्धारण भएको छ । सोमबार एक तोला छापावाल सुन तीन लाख १३ हजार ५०० र एक तोला चाँदी पाँच हजार ५९५ मा खरिदबिक्री भएको थियो ।अन्तर्राष्ट्रिय सञ्चारमाध्यमहरूका अनुसार आज अन्तर्राष्ट्रिय बजारमा एक औँस सुन पाँच हजार १८० अमेरिकी डलर तथा त्यति नै परिमाणको चाँदी ८९ अमेरिकी डलरमा कारोबार भइरहेको छ । रासस",
      "link": "https://gorkhapatraonline.com/news/193568",
      "image": "https://gorkhapatraonline.com/storage/media/339310/conversions/_gold-original-thumb.jpg"
    },
    {
      "slug": "193550",
      "title": "यस्तो छ आजका लागि कृषिउपजको थोक मूल्य",
      "timestamp": 1771977600000,
      "source": "gp",
      "content": "समितिका अनुसार गोलभेँडा ठूलो (भारतीय) प्रतिकिलो रु ७०, गोलभेँडा सानो (लोकल) प्रतिकिलो रु ३०, गोलभेँडा सानो (टनेल) प्रतिकिलो रु ३०, गोलभेँडा सानो (भारतीय) प्रतिकिलो रु ४५, गोलभेँडा सानो (तराई) प्रतिकिलो रु ४५, आलु रातो प्रतिकिलो रु २६, आलु रातो (भारतीय) प्रतिकिलो रु २५ र प्याज सुकेको (भारतीय) प्रतिकिलो रु ३८ रहेको छ ।",
      "longContent": "काठमाडौँ, फागुन १३  गते ।  कालीमाटी फलफूल तथा तरकारी बजार विकास समितिले आजका लागि कृषिउपजको थोक मूल्य निर्धारण गरेको छ ।समितिका अनुसार गोलभेँडा ठूलो (भारतीय) प्रतिकिलो रु ७०, गोलभेँडा सानो (लोकल) प्रतिकिलो रु ३०, गोलभेँडा सानो (टनेल) प्रतिकिलो रु ३०, गोलभेँडा सानो (भारतीय) प्रतिकिलो रु ४५, गोलभेँडा सानो (तराई) प्रतिकिलो रु ४५, आलु रातो प्रतिकिलो रु २६, आलु रातो (भारतीय) प्रतिकिलो रु २५ र प्याज सुकेको (भारतीय) प्रतिकिलो रु ३८ रहेको छ । यसैगरी, गाजर (लोकल) प्रतिकिलो रु ५०, गाजर (तराई) प्रतिकिलो रु ४०, बन्दा (लोकल) प्रतिकिलो रु ४०, बन्दा (तराई) प्रतिकिलो रु ३५, बन्दा (नरिबल) प्रतिकिलो रु ३०, काउली स्थानीय प्रतिकिलो रु ३०, काउली स्थानीय (ज्यापू) प्रतिकिलो रु ४५, काउली तराई प्रतिकिलो रु ३५, रातो मूला प्रतिकिलो रु ३५, सेतो मूला (लोकल) प्रतिकिलो रु १५, सेतो मूला (हाइब्रिड) प्रतिकिलो रु २०, भन्टा लाम्चो प्रतिकिलो रु ७० र भन्टा डल्लो प्रतिकिलो रु ७० कायम भएको छ । त्यसैगरी, मटरकोसा प्रतिकिलो रु ५०, घिउ सिमी (लोकल) प्रतिकिलो रु ८०, घिउ सिमी (हाइब्रिड) प्रतिकिलो रु ७०, घिउ सिमी (राजमा) प्रतिकिलो रु १००, टाटे सिमी प्रतिकिलो रु ६०, तिते करेला प्रतिकिलो रु १८०, घिरौँला प्रतिकिलो रु १५०, लौका प्रतिकिलो रु ७०, फर्सी पाकेको प्रतिकिलो रु ५५, हरियो फर्सी (लाम्चो) प्रतिकिलो रु २५, हरियो फर्सी (डल्लो) प्रतिकिलो रु २५, सलगम प्रतिकिलो ५०, भिन्डी प्रतिकिलो १३०, सखरखण्ड प्रतिकिलो ७०, बरेला प्रतिकिलो रु ५५, पिँडालु प्रतिकिलो रु ६५ र स्कुस प्रतिकिलो रु ५५ कायम गरिएको छ ।रायोसाग प्रतिकिलो रु २५, पालुङ्गो प्रतिकेजी रु ३५, चमसुर प्रतिकिलो रु ३०, तोरीसाग प्रतिकिलो रु २५,  मेथी प्रतिकिलो रु ४०, हरियो प्याज प्रतिकिलो रु ५०, बकुला प्रतिकिलो रु ५०, तरुल प्रतिकिलो रु ८०, च्याउ (कन्य) प्रतिकिलो रु १३०, च्याउ (डल्ले) प्रतिकिलो रु ४००, राजा च्याउ प्रतिकेजी रु ३०० र सिताके च्याउ प्रतिकेजी रु १,००० निर्धारण गरिएको छ ।ब्रोकाउली प्रतिकिलो रु ४०, चुकुन्दर प्रतिकिलो रु ७०, सजीवन प्रतिकेजी रु ३००, रातो बन्दा प्रतिकिलो रु ८०, जिरीको साग प्रतिकिलो रु ६०, ग्याठकोभी प्रतिकिलो रु ६०, सेलरी प्रतिकिलो रु १८०, पार्सले प्रतिकिलो रु ४००, सौफको साग प्रतिकिलो रु ४०, पुदिना प्रतिकिलो रु ३५०, गान्टे मूला प्रतिकिलो रु ५०, इमली प्रतिकिलो रु १८०, तामा प्रतिकिलो रु १३०, तोफु प्रतिकिलो रु १५०, गुन्द्रुक प्रतिकिलो रु ३०० र रूखटमाटर प्रतिकेजी रु २८० तोकिएको छ ।स्याउ (झोले) प्रतिकिलो रु २५०, स्याउ (फुजी) प्रतिकिलो रु ३००, केरा (दर्जन) रु १९०, कागती प्रतिकिलो रु २५०, अनार प्रतिकिलो रु ३३०, अङ्गुर (हरियो) प्रतिकिलो रु २६०, अङ्गुर (कालो) प्रतिकिलो रु ४००, सुन्तला (भारतीय) प्रतिकिलो रु १७०, तरबुजा हरियो प्रतिकिलो रु ९०, मौसम प्रतिकिलो रु १३०, जुनार प्रतिकिलो रु १३०, भुइँकटहर प्रतिगोटा रु १४५, काँक्रो (लोकल) प्रतिकिलो रु १२०, काँक्रो (हाइब्रिड) प्रतिकिलो रु ७०, काँक्रो (लोकलक्रस) प्रतिकिलो रु १००, रुख कटहर प्रतिकिलो रु ११०, निबुवा प्रतिकिलो रु ६५, नास्पाती (चाइनिज) प्रतिकिलो रु २५०, मेवा (नेपाली) प्रतिकिलो रु ७०, मेवा (भारतीय) प्रतिकिलो रु ११०, लप्सी प्रतिकिलो रु १८०, किनु प्रतिकिलो रु १३०, स्ट्रबेरी प्रतिकिलो रु ५००, किबी प्रतिकिलो रु २६० र एभोकाडो प्रतिकिलो रु ३५० निर्धारण गरिएको छ ।यसैगरी, अमला प्रतिकिलो रु १००, अदुवा प्रतिकिलो रु १२०, सुकेको खुर्सानी प्रतिकिलो रु ४३०, खुर्सानी हरियो प्रतिकिलो रु १८०, खुर्सानी हरियो (बुलेट) प्रतिकिलो रु १४०, खुर्सानी हरियो (माछे) प्रतिकिलो रु ९०, खुर्सानी हरियो (अकबरे) प्रतिकिलो रु ९००, भेडे खुर्सानी प्रतिकिलो रु १००, हरियो लसुन प्रतिकिलो रु ५०, हरियो धनियाँ प्रतिकिलो रु ४०, लसुन सुकेको (चाइनिज) प्रतिकिलो रु २६०, लसुन सुकेको (नेपाली) प्रतिकिलो रु २००, छ्यापी सुकेको प्रतिकिलो रु १५०, छ्यापी हरियो प्रतिकिलो रु १२०, माछा सुकेको प्रतिकिलो रु १,०००, ताजा माछा (रहु) प्रतिकिलो रु ३४०, ताजा माछा (बचुवा) प्रतिकिलो रु २८० र ताजा माछा (छडी) प्रतिकिलो रु २५० निर्धारण गरिएको छ । रासस",
      "link": "https://gorkhapatraonline.com/news/193550",
      "image": "https://gorkhapatraonline.com/storage/media/339275/conversions/adrhs-original-thumb.jpg"
    },
    {
      "slug": "193512",
      "title": "प्रतिमतदाता राज्यको लगानी एक हजार सोह्र रुपियाँ",
      "timestamp": 1771977600000,
      "source": "gp",
      "content": "शीर्षकगत खर्चमा निर्वाचनलाई खर्च स्रोत नछुट्याइने भए पनि राज्यले यसका लागि अर्बौं दायित्व बेहोर्नुपर्ने हुन्छ । मुलुकमा २०१५ सालदेखि सुरु भएको औपचारिक निर्वाचनयता सम्पन्न नौ वटा निर्वाचनमा मात्रै राज्यले अहिलेसम्म करिब ७५ अर्ब रुपियाँ खर्च गरेको छ । निर्वाचनका क्रममा राज्यसहित उम्मेदवारले गर्ने खर्चका कारण यस अवधिभर अर्थतन्त्र अल्पकालीन रूपमै भए पनि थप चलायमान बन्छ ।",
      "longContent": "काठमाडौँ, फागुन १३ गते । शीर्षकगत खर्चमा निर्वाचनलाई खर्च स्रोत नछुट्याइने भए पनि राज्यले यसका लागि अर्बौं दायित्व बेहोर्नुपर्ने हुन्छ । मुलुकमा २०१५ सालदेखि सुरु भएको औपचारिक निर्वाचनयता सम्पन्न नौ वटा निर्वाचनमा मात्रै राज्यले अहिलेसम्म करिब ७५ अर्ब रुपियाँ खर्च गरेको छ । निर्वाचनका क्रममा राज्यसहित उम्मेदवारले गर्ने खर्चका कारण यस अवधिभर अर्थतन्त्र अल्पकालीन रूपमै भए पनि थप चलायमान बन्छ । यस हिसाबले निर्वाचन राजनीतिक घटनाक्रम मात्र नभएर राज्यबाट हुने ठुलो लगानी र अर्थतन्त्र विस्तारको आधार पनि हो ।राज्यका तर्फबाट निर्वाचनमा हुने खर्च विश्लेषण गर्दा हरेक पटक खर्च बढेको देखिन्छ । मतदाताको सङ्ख्या बढ्दै जाँदा मतदान केन्द्र बढाउनुपर्ने र त्यससँगै सुरक्षाका लागि पनि स्रोत बढाउनुपर्ने अवस्थाका कारण निर्वाचनमा हुने खर्चको आकार विस्तार हुँदै गएको देखिन्छ । राज्यले निर्वाचनका लागि गरेको कुल खर्च र सम्बन्धित अवधिमा कायम मतदाता सङ्ख्याका आधारमा एक भोट अथवा मतदाताका लागि हुने खर्च पनि बढ्दै गएको तथ्याङ्कले देखाउँछ । यही फागुन २१ गतेका लागि तय प्रतिनिधि सभाको निर्वाचनमा राज्यले अहिलेसम्म १९ अर्ब २१ करोड रुपियाँ स्रोत सुनिश्चित गरेको छ । खर्च भएको प्रमाणका आधारमा क्रमशः उपलब्ध गराउने गरी अर्थ मन्त्रालयले निर्वाचन आयोग, गृह मन्त्रालय र रक्षा मन्त्रालयलाई सो बराबरको स्रोत सुनश्चित गरेको हो । यस पटक आयोगले निर्वाचनका लागि एक करोड ८९ लाख तीन हजार ६८९ जना मतदाता कायम गरेको छ । निर्वाचनका लागि राज्यकोषबाट सुनिश्चित बजेट र कायम मतदाताको अनुपातका आधार प्रतिमतदाता अर्थात् हरेक मतका लागि एक हजार १६ रुपियाँ लागत पर्ने देखिन्छ । त्यसो त आउँदो निर्वाचन अहिलेसम्मकै सबैभन्दा खर्चिलो हुने देखिन्छ । सुरक्षा प्रबन्ध तथा अहिलेसम्मकै धेरै मतदाता भएकाले पनि खर्च बढी हुने देखिन्छ । निर्वाचन आयोगका अनुसार निर्वाचनका लागि देशभर १० हजार ९६७ वटा मतदान स्थल र २३ हजार ११२ मतदान केन्द्र रहेका छन् । यसअघि २०७९ सालको निर्वाचनभन्दा ७५ वटा मतदान स्थल र ८८५ वटा मतदान केन्द्र थपिएको कार्यालयले जनाएको छ । यसरी स्थल र केन्द्र थपिँदा खर्च पनि स्वाभाविक रूपमा बढ्छ । यसअघि २०७९ सालमा निर्वाचनका लागि ३० अर्ब १२ करोड रुपियाँ खर्च भए पनि त्यो रकम प्रतनिधि सभा, प्रदेश सभा र स्थानीय तहसमेतको हो । यस पटक भने प्रतिनिधि सभाको मात्र निर्वाचन हुँदै छ । राज्यबाट हुने खर्चका हिसाबले अहिलेको निर्वाचन सबैभन्दा खर्चिलो हुने देखिन्छ । राज्यको लगानीको हिसाबले २०४८ सालको निर्वाचन सबैभन्दा कम खर्चिलो देखिन्छ । एक करोड ११ लाख मतदाता रहेको उक्त साल निर्वाचनका लागि ११ करोड रुपियाँ मात्र खर्च भएको तथ्याङ्कले देखाउँछ । जुन प्रतिमतदाता केवल नौ रुपियाँ ८२ पैसा मात्र खर्च हो । मुलुकको पहिलो औपचारिक निर्वाचन मानिएको २०१५ सालको निर्वाचनमा भने राज्यले प्रतिमतदाता १६ रुपियाँ ४८ पैसा खर्च गरेको देखिन्छ । उक्त साल ४२ लाख ४६ हजार मतदाताका लागि सात करोड रुपियाँ खर्च भएको थियो ।  यसरी घटाउन सकिन्छ लागतनिर्वाचनमा खास गरी तीन किसिमबाट खर्च हुन्छ । निर्वाचन प्रचारप्रसार, निर्वाचन व्यवस्थापन र सुरक्षामा । प्रचारप्रसार उम्मेदवार र दलहरूले गर्ने खर्च हो । यसबाहेक बाँकी दुई वटा खर्च राज्यकोषबाट हुने गर्छ । निर्वाचन व्यवस्थापन अन्तर्गत मतपत्र छपाइ, मतदाता शिक्षादेखि कर्मचारी व्यवस्थापनसम्मको काम हुन्छ । अहिले नेपालमा निर्वाचन व्यवस्थापनमा भइरहेको खर्च क्रमशः घट्दो छ । तुलनात्मक रूपमा विश्वका अरू देशका तुलनामा हाम्रो खर्च सस्तो पनि हो तर यसमा अझै घटाउने ठाउँहरू छन् ।  पहिलो, मतपत्र छपाइको काम केन्द्रीकृत प्रणालीमा छ, यसलाई प्रदेशस्तरमा गर्न सकिन्छ । यसले ढुवानीको लागत घटाउँछ । दोस्रो, मतदान सकिनेबित्तिकै मतदान स्थलमै गणना गर्ने व्यवस्था गरियो भने पनि त्यसबाट केही खर्च घटाउन सकिन्छ । तेस्रो, हामी कहाँ दुई वटा मतपत्र प्रयोग गर्ने प्रचलन छ  प्रत्यक्ष र समानुपातिक । निर्वाचन प्रणालीले व्यक्ति नछानेर दलको चुनाव चिह्नमा मतदान गर्ने भएकाले एउटा चुनाव चिह्नमा गरेको मतदानलाई दुवैतर्फ गणना गर्ने व्यवस्था गर्ने हो भने यसले मतपत्र छपाइमा हुने आधा खर्च घटाउँछ । त्यस्तै निर्वाचनको क्रममा स्थानीय सामग्रीको प्रयोगलाई बढाउँदै लैजाने हो भने पनि यसले बाहिरिने रकम जोगिन्छ । समग्रमा सामग्री व्यवस्थापनको केन्द्रीकृत प्रणालीलाई विकेन्द्रित गरेमा भने व्यवस्थापन खर्च घट्छ ।  निर्वाचन सुरक्षा पद्धतिको विषयमा हाम्रोमा जुन अभ्यास छ यसलाई नयाँ तरिकाबाट सोच्नै पर्छ । नेपालमा निर्वाचनको अवधि पनि लामो छ । यसलाई घटाउनेतर्फ नै लाग्नु पर्छ ।",
      "link": "https://gorkhapatraonline.com/news/193512",
      "image": "https://gorkhapatraonline.com/storage/media/339235/conversions/ee-original-thumb.jpg"
    },
    {
      "slug": "193511",
      "title": "चार लाख एकहत्तर हजार मेट्रिक टन मल आयात",
      "timestamp": 1771977600000,
      "source": "gp",
      "content": "मुलुकमा चार लाख ७१ हजार ५११ मेट्रिक टन रासायनिक मल आयात भएको छ । चालु आर्थिक वर्ष २०८२/८३ को साउनदेखि फागुन पहिलो सातासम्म सो परिणामको मल आयात भएको कृषि तथा पशुपन्छी विकास मन्त्रालयले जनाएको छ  ।",
      "longContent": "गोरखापत्र समाचारदाताकाठमाडौँ, फागुन १३ गते । मुलुकमा चार लाख ७१ हजार ५११ मेट्रिक टन रासायनिक मल आयात भएको छ । चालु आर्थिक वर्ष २०८२/८३ को साउनदेखि फागुन पहिलो सातासम्म सो परिणामको मल आयात भएको कृषि तथा पशुपन्छी विकास मन्त्रालयले जनाएको छ  । चालु आवमा छ लाख मेट्रिक टन रासायनिक मल खरिद गर्ने लक्ष्य रहेकोमा चार लाख ९१ हजार चार सय मेट्रिक टन मल खरिदका लागि टेन्डर आह्वान गरेको मन्त्रालयले जनाएको छ । मन्त्रालयले हालसम्म दुई लाख ७८ हजार ७७३ मेट्रिक टन युरिया, एक लाख ७५ हजार १५० मेट्रिक टन डिएपी र १७ हजार ५८७ मेट्रिक टन पोटास आयात भएको जनाएको छ । कृषि सामग्री कम्पनी लिमिटेड र साल्ट टे«डिङ कर्पोरेसनसँग एक लाख २७ हजार ४९२ मेट्रिक टन मल मौज्दात छ । यस्तै २२ हजार ३०३ मेट्रिक टन युरिया, सात हजार ७५३ मेट्रिक पोटास र तीन हजार ३३८ डिएपी मेट्रिक टन पोटास आउने क्रममा रहेको मन्त्रालयले जनाएको छ । चालु आवमा मल खरिद गर्नका लागि २८ अर्ब ८२ करोड १४ लाख रुपियाँ विनियोजन गरिएको थियो । कृषि सामग्री कम्पनी लिमिटेडले धानबालीलक्षित थप साठी हजार मेट्रिक टन रासायनिक मल खरिद गर्नका लागि टेन्डर आह्वान गरेको छ । आगामी धानबालीलक्षित ३० हजार मेट्रिक टन डिएपी र ३० हजार मेट्रिक टन खरिदका लागि टेन्डर आह्वान गरिएको कम्पनी जनाएको छ । अर्थ मन्त्रालयले आगामी आव २०८३/८४ को बजेटमार्फत रकम व्यवस्थापन गर्ने गरी मल खरिदका लागि २० अर्ब रुपियाँको स्रोत सहमति दिएपछि मन्त्रालयले मल खरिदका लागि टेन्डर आह्वान गर्न कम्पनीलाई निर्देशन दिएको थियो । थप टेन्डर गरिएको मल आगामी जेठ अन्तिमसम्म आइसक्ने कम्पनीले जनाएको छ ।",
      "link": "https://gorkhapatraonline.com/news/193511",
      "image": "https://gorkhapatraonline.com/storage/media/339234/conversions/Mal-New-original-thumb.jpg"
    },
    {
      "slug": "193510",
      "title": "क्षेत्रगत कर्जाको दायरा बढाइयो",
      "timestamp": 1771977600000,
      "source": "gp",
      "content": "नेपाल राष्ट्र बैङ्कले क्षेत्रगत कर्जा सीमाको दायरा विस्तार गरेको छ । मङ्गलबार चालु आर्थिक वर्ष २०८२/८३ को मौद्रिक नीतिको अर्धवार्षिक समीक्षामार्फत केन्द्रीय बैङ्कले तीन नयाँ क्षेत्रलाई क्षेत्रगत कर्जाको दायरामा समेटेको हो ।",
      "longContent": "गोरखापत्र समाचारदाताकाठमाडौँ, फागुन १३ गते । नेपाल राष्ट्र बैङ्कले क्षेत्रगत कर्जा सीमाको दायरा विस्तार गरेको छ । मङ्गलबार चालु आर्थिक वर्ष २०८२/८३ को मौद्रिक नीतिको अर्धवार्षिक समीक्षामार्फत केन्द्रीय बैङ्कले तीन नयाँ क्षेत्रलाई क्षेत्रगत कर्जाको दायरामा समेटेको हो ।यसअघि कृषि, ऊर्जा र लघु घरेलु तथा साना उद्यम व्यवसायलाई मात्र यस्तो कर्जा व्यवस्था रहँदै आएकामा यस पटक पर्यटन, सूचना प्रविधि र स्वदेशी कच्चा पदार्थमा आधारित निर्यातमूलक उद्योगलाई पनि समावेश गरिएको छ ।मौद्रिक नीतिको समीक्षामार्फत राष्ट्र बैङ्कले यस्ता प्रत्येक क्षेत्रमा न्यूनतम कर्जा अनुपात कायम हुनुपर्ने व्यवस्थालाई पनि परिमार्जन गर्ने जनाएको छ ।बैङ्क तथा वित्तीय संस्थामा लगानीयोग्य रकम थुप्रिँदै गएको अवस्थामा यी क्षेत्रमा कर्जा विस्तार हुने अपेक्षाले यस्तो व्यवस्था गरेको हो । गत आइतबारसम्मको विवरण अनुसार बैङ्क तथा वित्तीय संस्थामा कुल निक्षेप ७७ खर्ब ४९ अर्ब रुपियाँ निक्षेप सङ्कलन भएको छ भने कर्जा लगानी ५८ खर्ब मात्र पुगेको छ । समीक्षाले निजी क्षेत्रतर्फको कर्जा विस्तार पनि सुस्त रहेको देखाउँछ । गत वर्षको अर्धवार्षिक समीक्षामा ५.२ प्रतिशत विस्तार भएको निजी क्षेत्रतर्फको कर्जा प्रवाह यस पटक ३.६ प्रतिशत मात्र भएको देखिन्छ । बैङ्क तथा वित्तीय संस्थामा तरलताको उच्च चाप रहे पनि राष्ट्र बैङ्कले नीतिगत दरलाई भने यथावत् राखेको छ । ब्याजदर कोरिडोज बैङ्क दर अनिवार्य नगद मौज्दात र वैधानिक तरलता अनुपातलाई यथावत् नै राखेको हो । मुद्रास्फीति र विदेशी विनिमय सञ्चिति सहज रहेकाले त्रैमासिक समीक्षामा राखिएको बैङ्क दर ५.७५ प्रतिशत र नीतिगत दर ४.२५ प्रतिशतलाई यथावतै राखिएको राष्ट्र बैङ्कले जनाएको छ ।राष्ट्र बैङ्कले चालु पुँजी कर्जासम्बन्धी मार्गदर्शनलाई पनि केही खुकुलो बनाएको छ । यसअघि यस्ता ऋणीले वर्षको कम्तीमा लगातार सात दिन चालु पुँजी कर्जाको बक्यौता १० प्रतिशतभन्दा कम गर्नुपर्ने व्यवस्था गरेमा यो सीमालाई ३० प्रतिशतसम्म पु¥याइएको छ । समीक्षामा डेटा सेन्टर क्लाउड कम्प्युटिङ रोबटिक्स ल्याब, कृत्रिम बुद्धिमता (एआई) लगायतका पूर्वाधार निर्माणमा विदेशी लगानी सहजीकरण गर्ने र स्वेदशी बैङ्क तथा वित्तीय संस्थाको सहवित्तीयकरण कर्जा प्रवाहलाई प्रोत्साहन गर्ने उल्लेख गरिएको छ । समीक्षा अवधिमा औसत मुद्रास्फीति १.७ प्रतिशत मात्र रहेको उल्लेख छ । मौद्रिक नीतिमा वार्षिक औसत पाँच प्रतिशतमा सीमित राख्ने लक्ष्य थियो ।",
      "link": "https://gorkhapatraonline.com/news/193510",
      "image": "https://gorkhapatraonline.com/storage/media/339233/conversions/nrb-NEw-original-thumb.jpg"
    },
    {
      "slug": "193509",
      "title": "बुढीगण्डकीको लगानी ढाँचा स्वीकृत",
      "timestamp": 1771977600000,
      "source": "gp",
      "content": "सरकारले बहुप्रतीक्षित जलाशययुक्त बुढीगण्डकी जलविद्युत् आयोजनाको वित्तीय लगानी ढाँचा स्वीकृत गरेको छ । मङ्गलबार प्रधानमन्त्री तथा मन्त्रीपरिषद्को कार्यालयमा बसेको मन्त्रीपरिषद् बैठकले सो लगानी ढाँचा स्वीकृत गरेको नेपाल सरकारका प्रवक्ता गृहमन्त्री ओमप्रकाश अर्यालले जानकारी दिनुभयो ।",
      "longContent": "गोरखापत्र समाचारदाताकाठमाडौँ, फागुन १३ गते । सरकारले बहुप्रतीक्षित जलाशययुक्त बुढीगण्डकी जलविद्युत् आयोजनाको वित्तीय लगानी ढाँचा स्वीकृत गरेको छ । मङ्गलबार प्रधानमन्त्री तथा मन्त्रीपरिषद्को कार्यालयमा बसेको मन्त्रीपरिषद् बैठकले सो लगानी ढाँचा स्वीकृत गरेको नेपाल सरकारका प्रवक्ता गृहमन्त्री ओमप्रकाश अर्यालले जानकारी दिनुभयो ।धादिङ र गोरखामा निर्माण प्रस्ताव गरिएको १२ सय मेगावाट क्षमताको सो परियोजनाको वित्तीय लगानीको मोडेल गत मङ्सिर दोस्रो साता ऊर्जा जलस्रोत तथा सिँचाइ मन्त्रालयले अन्तिम स्वरूप दिएर अर्थ मन्त्रालयमा प्रस्ताव पेस गरेको थियो । अर्थ मन्त्रालयले सो प्रस्तावलाई मन्त्रीपरिषद्मा पठाउन स्वीकृति दिएपछि प्रस्ताव मन्त्रीपरिषद्मा लगिएको थियो । मङ्गलबारको मन्त्रीपरिषद् बैठकले आयोजनाको लगानी ढाँचा स्वीकृत गरे पनि विस्तृत विवरण भने प्राप्त भइनसकेको बुढीगण्डकी जलविद्युत् कम्पनीका प्रमुख कार्यकारी अधिकृत अर्जुन रजौरियाले बताउनुभयो । “लगानी ढाँचा स्वीकृत भएको सार्वजनिक जानकारीमा आए पनि प्रस्तावमा केही संशोधन भए/नभएको जानकारी अहिले प्राप्त भइसकेको छैन,” उहाँले भन्नुभयो, “तर आयोजनालाई निर्माणको चरणमा प्रवेश गराउनका लागि यो स्वीकृतिले विशेष महìव राख्छ ।”तत्कालीन ऊर्जा जलस्रोत तथा सिँचाइमन्त्री कुलमान घिसिङले सो आयोजनालाई निर्माणको चरणमा प्रवेश गराउने उद्देश्यसहित कम्पनीलाई वित्तीय लगानीको सम्भाव्य वैकल्पिक ढाँचा तयार गर्न निर्देशन गरेपछि कम्पनीले प्रस्ताव निर्माण गरेको थियो । ऊर्जा मन्त्रालयले स्वीकृत गरेको प्रस्ताव अनुसार सो आयोजना स्वदेशी लगानीमै निर्माण गर्ने योजना छ । करिब तीन खर्ब ७४ अर्ब रुपियाँ आधारभूत लागत तय गरिएको सो आयोजनामा ३० प्रतिशत स्वपुँजी र ७० प्रतिशत ऋण लगानी गराउन खोजिएको छ । आठ वर्ष निर्माण अवधि तय गरिएको सो परियोजनामा निर्माण अवधिको ब्याज मात्रै ३२ अर्ब रुपियाँ लाग्ने छ । आयोजनामा स्वपुँजीबापत ९७ अर्व ४७ करोड रुपियाँ र सहुलियत पूर्ण कर्जाका रूपमा एक खर्ब ५० अर्ब रुपियाँ सरकारले लगानी गर्ने भनिएको छ । सहुलियत पूर्ण कर्जामा पेट्रोलियम पदार्थमा लगाउँदै आइएको पूर्वाधार करको ५० प्रतिशत पनि समावेश गर्ने प्रस्ताव ऊर्जा मन्त्रालयको थियो । आयोजनाका लागि जग्गाको मुआब्जासमेत हालसम्मको खर्चलाई पनि लागत गणना गर्दा सरकारले थप दुई खर्ब २८ अर्ब रुपियाँ स्रोत सुनिश्चित गराउनुपर्ने हुन्छ । वित्तीय ढाँचामा बैङ्क तथा वित्तीय संस्थाबाट एक खर्ब चार अर्ब रुपियाँ ऋण लगानी गराउने योजना छ । कर्मचारी सञ्चय कोष, नागरिक लगानी कोष, हाइड्रो इलेक्ट्रिसिटी डेभलपमेन्ट कम्पनी लिमिटेड, सामाजिक सुरक्षा कोषलगायत सार्वजनिक कम्पनीलाई पनि सहवित्तीयकरणमा समावेश गराउने योजना छ ।",
      "link": "https://gorkhapatraonline.com/news/193509",
      "image": "https://gorkhapatraonline.com/storage/media/339232/conversions/Budhi_Gandaki_development_5Y4PINLakb-original-thumb.jpg"
    },
    {
      "slug": "193507",
      "title": "घोषणापत्रमा कर्णाली : प्राथमिकतामा पूर्वाधार र कृषि",
      "timestamp": 1771977600000,
      "source": "gp",
      "content": "यही फागुन २१ गते हुने प्रतिनिधि सभा सदस्य निर्वाचनका लागि राजनीतिक दलहरूले सार्वजनिक गरेका घोषणापत्रमा कर्णालीमा सडक पूर्वाधारको विकासलाई पहिलो प्राथमिकता दिएको पाइएको छ । मुख्य गरी नेपाली कांग्रेस, नेपाल कम्युनिस्ट पार्टी (एमाले), नेपाली कम्युनिस्ट पार्टी (नेकपा), राष्ट्रिय स्वतन्त्र पार्टी (रास्वपा), राष्ट्रिय प्रजातन्त्र पार्टी (राप्रपा) र उज्यालो नेपाल पार्टीलगायतले कर्णालीको सडक पूर्वाधारको विकासलाई प्राथमिकता दिएका हुन् ।",
      "longContent": "ललित बसेलसुर्खेत, फागुन १३ गते । यही फागुन २१ गते हुने प्रतिनिधि सभा सदस्य निर्वाचनका लागि राजनीतिक दलहरूले सार्वजनिक गरेका घोषणापत्रमा कर्णालीमा सडक पूर्वाधारको विकासलाई पहिलो प्राथमिकता दिएको पाइएको छ । मुख्य गरी नेपाली कांग्रेस, नेपाल कम्युनिस्ट पार्टी (एमाले), नेपाली कम्युनिस्ट पार्टी (नेकपा), राष्ट्रिय स्वतन्त्र पार्टी (रास्वपा), राष्ट्रिय प्रजातन्त्र पार्टी (राप्रपा) र उज्यालो नेपाल पार्टीलगायतले कर्णालीको सडक पूर्वाधारको विकासलाई प्राथमिकता दिएका हुन् । दलका घोषणापत्रले सडक पूर्वाधारका साथै खस सभ्यताको संरक्षण, जलस्रोतको उपयोग गरी जलविद्युत्, जडीबुटी तथा फलफूल उत्पादनका साथै प्रशोधन र कर्णालीको पर्यटन विकासलाई पनि समेटेका छन् । नेपाली कांग्रेसले जारी गरेको प्रतिज्ञापत्रमा भारतको जमुनाह–कोहलपुर–सुर्खेत हुँदै हिल्सा दु्रतमार्गको कामलाई प्राथमिकता दिने उल्लेख छ । योसँगै राजापुर–बर्दिया–सुर्खेत–रानीघाट–दैलेख, महाबु–कालीकोट, गमगढी–नाक्चेलाग्ना सडक तथा छिन्चु जाजरकोट हुँदै डोल्पा र मोरिम्ला नाकासम्मको सडकमा पहुँच सहज विस्तार गर्ने योजना उल्लेख छ । साथै सुर्खेत–कोहलपुर सुरुङ मार्ग निर्माण गरी समय घटाएर आर्थिक र सेवा प्रवाहलाई सहज बनाउने, अन्तरप्रदेशीय गौरवका आयोजनामा लुम्बिनी र कर्णालीमा लुम्बिनी हुँदै दाङ, सल्यान जाजरकोट, जुम्ला, मुगुको रारा जोड्ने पर्यटन परिक्रमा सडक बनाउने, रुकुम–सल्यान हुँदै कोहलपुर अन्तरप्रदेश सडक जोड्ने उल्लेख छ । त्यस्तै लुम्बिनी–कर्णाली–सुदूरपश्चिम अन्तरप्रदेशीय गौरवका आयोजना अन्तर्गत दाङ–सल्यान–सुर्खेत हुँदै दीपायल जोड्ने सडक निर्माण र स्तरोन्नति गरी तीन प्रदेशको आर्थिक एकीकरणमा टेवा पु¥याउने कांग्रेसको दाबी छ । यसका साथै कर्णालीमा अन्तर्राष्ट्रिय अध्ययन केन्द्र स्थापना गर्ने, कर्णालीको जलस्रोतलाई उपयोग गर्दै साना तथा ठुला जलविद्युत् आयोजना बनाउने र खस सभ्यता संरक्षण गर्न विशेष सांस्कृतिक योजना लागु गर्ने बुँदा कांग्रेसले प्रतिज्ञापत्रमा उल्लेख गरेको छ । यसै गरी नेकपा (एमाले) ले घोषणापत्रमा कर्णाली कोरिडोरलाई आर्थिक समृद्धिको मेरुदण्ड मार्गको रूपमा लिएर ‘कोरिडोर सिटी’ निर्माण गर्ने योजना अगाडि सारेको छ । यसै गरी भेरी बबई डाइभर्सनको पानी पथान्तरण गरी सिँचाइका साथै विद्युत् आयोजना सम्पन्न गर्ने र कर्णाली कोरिडोरमा पर्ने राजमार्गहरूलाई पाँच वर्षभित्र पूरा गर्ने उल्लेख छ । नेपाली कम्युनिस्ट पार्टीको प्रतिबद्धतापत्रमा हिमालमा भेडा, च्याङ्ग्रा, चौँरीपालन, स्याउ, ओखरलगायत जडीबुटी खेतीका लागि ‘हिमाल समृद्धि कार्यक्रम’ लागु गर्ने जनाइएको छ । यसै गरी सात वटै प्रदेशमा दुग्ध विकास बोर्ड गठन गरी दुध बिक्री र एक महिनाभित्र अनुदान उपलब्ध गराउने, कृषि औद्योगिक पार्क स्थापना गरी उत्पादन, प्रशोधन, अनुसन्धान र सिप विकास सञ्चालन गर्ने, भेरी बबई आयोजना समयमै सम्पन्न गराउने, कर्णाली प्रदेशमा एकीकृत कर्णाली सिँचाइ विशेष कार्यक्रम कार्यान्वयन गर्ने, कर्णालीलाई जडीबुटी, फलफूल इको टुरिजम हब बनाउने योजना समेटिएको छ । प्रतिबद्धतापत्र भनिएको नेकपाको चुनावी घोषणापत्रमा कर्णाली राजमार्गलाई चार लेनको बनाउने र सिँजा सभ्यताको संरक्षण तथा प्रवर्धन गर्ने कार्यक्रम उल्लेख गरिएको छ । यसै गरी राष्ट्रिय स्वतन्त्र पार्टीको वाचापत्रमा कर्णालीका ध्यान नदिइएका नयाँ पर्यटकीय गन्तव्य स्थापित गर्ने, ब्रान्डिङ नपुगेका कर्णालीका सम्पदालाई प्रवर्धन गर्ने, सुर्खेतसहितका सहरमा चीन र भारतको रेलसञ्जालसँग जोड्ने तथा भेरी बबईलगायत गौरवका आयोजनालाई दुई वर्षभित्र सम्पन्न गराउने जनाइएको छ । राष्ट्रिय प्रजातन्त्र पार्टीको सङ्कल्पपत्रमा कर्णालीका हिमाली क्षेत्रमा जडीबुटी तथा फलफूल प्रशोधन उद्योगमा विशेष अनुदान दिने र कर छुटको सुविधा दिने, कर्णालीको समग्र  विकासका लागि अधिकार सम्पन्न विकास प्राधिकरण गठन गर्ने, काठमाडौँको बुढानीलकण्ठ स्कुल र वीर अस्पतालको सेवा सात वटै प्रदेशमा निर्माण गरी प्रदान गर्ने, ठुला तथा मझौला जलाशययुक्त बहुउद्देश्यीय विद्युत् आयोजना निर्माण गर्ने उल्लेख छ । यस्तै उज्यालो नेपाल पार्टीको प्रतिबद्धतापत्रमा भेरी बबई आयोजनालाई पाँच वर्षभित्र सम्पन्न गरी विद्युत् र सिँचाइ सुविधा पु¥याउने, एक प्रदेश एक स्मार्ट सिटी निर्माण गर्ने, कर्णाली कोरिडोर स्तरोन्नति र विस्तार गर्ने, कर्णाली नदी बेसिनहरूमा जलमार्गको सम्भाव्यता अध्ययन गरी सम्भाव्य ठाउँमा जलयातायात सुरु गर्नेलगायत योजना समावेश गरेको छ । दलहरूले निर्वाचनका बेला सार्वजनिक गरेका घोषणापत्रलाई निर्वाचनमा विजयी भएपछि कार्यान्वयन गर्न सहज हुने नेताहरूले बताएका छन् । नेपाली कांग्रेस सुर्खेतका सचिव देवकुमार सुवेदीले कांग्रेसले प्रतिज्ञापत्रमा उल्लेख गरेका योजना आफ्नो सरकार भए पूरा गर्ने दाबी गर्नुभयो । उहाँले कर्णालीमा अझै पनि सडक पूर्वाधार विकासको आवश्यकता भएको हुँदा कांग्रेसले प्रतिज्ञापत्रमा कर्णाली कोरिडोर, अन्तरप्रदेश जोड्ने बर्दिया–सुर्खेत सडकलगायतलाई प्राथमिकतामा राखेको बताउनुभयो । नेपाली कम्युनिस्ट पार्टीका नेता कृष्णबहादुर जिसीले कर्णालीलाई राष्ट्रिय विकासमा ल्याउनका लागि दलहरूले सार्वजनिक गरेको घोषणापत्रमा अझै समेटिन नसकेको जनाउनुभयो । उहाँले विशेष गरी कर्णाली कोरिडोर, भेरी कोरिडोर, विमानस्थल निर्माणलगायत विषयमा दलहरूले थप प्राथमिकता दिनुपर्ने उल्लेख गर्नुभयो । उता राष्ट्रिय स्वतन्त्र पार्टी कर्णाली प्रदेशका सहमहामन्त्री एवं प्रवक्ता हरिप्रसाद अधिकारीले आफ्नो पार्टीले वाचापत्र कर्णाली प्रदेशबाटै सार्वजनिक गर्नुको मुख्य कारण कर्णालीलाई प्राथमिकता दिएको बताउनुभयो । उहाँले प्रदेश, जिल्लाभन्दा पनि देशको विकासका लागि योजनाहरू वाचापत्रमा अगाडि सारेको दाबी गर्नुभयो । हरेक सूचकाङ्कमा कर्णाली मात्र होइन, देश नै कमजोर भएकाले प्रदेश विशेष मात्र नभई देशलाई समृद्धिमा जोड्ने खाका वाचापत्रमा रहेको उहाँको भनाइ छ । नागरिक अगुवा एवं मप विश्वविद्यालयका पूर्वडिन पीताम्बर ढकाल भने दलहरूले सार्वजनिक गरेको घोषणापत्रमा उल्लेख बुँदाहरू महìवाकाङ्क्षी भएको बताउनुहुन्छ । उहाँले घोषणापत्र अनुसार विगतमा काम गरेको नपाइएको हुँदा अहिलेका घोषणापत्रहरू पनि जनताबाट मत माग्नका लागि प्रलोभन देखाइएको टिप्पणी गर्नुभयो । यद्यपि दलहरूले कर्णालीको सडक पूर्वाधार, शिक्षा, स्वास्थ्यलाई प्राथमिकता दिएको हुँदा यसमा मात्रै दत्तचित्त भएर काम गरे प्रदेश र देशको सूचकाङ्कमा सुधार आउने सुझाव दिनुभयो ।",
      "link": "https://gorkhapatraonline.com/news/193507",
      "image": "https://gorkhapatraonline.com/storage/media/339229/conversions/bheri-babai-skt-original-thumb.jpg"
    },
    {
      "slug": "193473",
      "title": "नेप्से परिसूचकमा २१ अङ्कले सुधार, कारोबार रकम चार अर्ब नाघ्यो",
      "timestamp": 1771891200000,
      "source": "gp",
      "content": "नेपाल स्टक एक्सचेञ्ज (नेप्से) परिसूचक २१ दशमलव ६२ अङ्कले बढेर दुई हजार ६३८ दशमलव ६० को बिन्दुमा कायम भएको छ।",
      "longContent": "काठमाडौँ, फागुन १२ गते ।नेपाल स्टक एक्सचेञ्ज (नेप्से) परिसूचक २१ दशमलव ६२ अङ्कले बढेर दुई हजार ६३८ दशमलव ६० को बिन्दुमा कायम भएको छ।आज ३२८ कम्पनीका ९३ लाख ६४ हजार ९३८ कित्ता शेयर ४९ हजार ९३ पटक खरिदबिक्री हुँदा चार अर्ब २३ करोड २४ लाख सात हजार ६१३ बराबरको कारोबार भएको नेप्सेले जनाएको छ।सबै समूहका उपसूचक बढेका छन्। बैंकिङ शून्य दशमलव ३०, विकास बैंक एक दशमलव ११, वित्त शून्य दशमलव ६४, होटल तथा पर्यटन दुइ दशमलव ०२, जलविद्युत् एक दशमलव २७, र लगानी समूह शून्य दशमलव ६१ प्रतिशतले बढेका छन्।जीवन बीमा समूह शून्य दशमलव ७०, उत्पादन तथा प्रशोधन एक दशमलव ७६, लघुवित्त शून्य दशमलव ७९, म्युचुअल फन्ड शून्य दशमलव ०९, निर्जीवन बीमा शून्य दशमलव ५२, व्यापार एक दशमलव ४९, र अन्य समूह शून्य दशमलव ३३ प्रतिशतले बढेका छन्।सलपा विकास बैंक लिमिटेडको शेयर मूल्यमा आज सकारात्मक सर्किट लागेको छ। सबैभन्दा धेरै गुमाउनेमा भने नेपाल एसबिआई बैंक लिमिटेडको शेयर मूल्य तीन दशमलव ५८ प्रतिशतले घटेको छ।कारोबार रकमका आधारमा आज सबैभन्दा धेरै एसवाई प्यानल नेपाल लिमिटेडको  ३७ करोड ७२ लाख ९१ हजार ३२० बराबरको खरिदबिक्री भएको छ। त्यस्तै, कारोबार भएका शेयर संख्याका आधारमा आँखुखोला जलविद्युत् कम्पनी लिमिटेडका छ लाख ९७ हजार १४८ कित्ता शेयर किनबेच भएको नेप्सेले जनाएको छ। रासस",
      "link": "https://gorkhapatraonline.com/news/193473",
      "image": "https://gorkhapatraonline.com/storage/media/339171/conversions/Stock-exchange-original-thumb.jpg"
    },
    {
      "slug": "193460",
      "title": "अमेरिकामा नयाँ कर लागु",
      "timestamp": 1771891200000,
      "source": "gp",
      "content": "सर्वोच्च अदालतले विश्वव्यापी कर सम्बन्धी पुरानो निर्णय खारेज गरिदिएपछि राष्ट्रपति डोनाल्ड ट्रम्पले आफ्नो व्यापार नीति पुनर्संरचना गर्दै आयातित वस्तुमा नयाँ अमेरिकी कर मङ्गलबारदेखि लागु गराउनु भएको छ ।",
      "longContent": "वासिङ्टन, फागुन १२ गते । सर्वोच्च अदालतले विश्वव्यापी कर सम्बन्धी पुरानो निर्णय खारेज गरिदिएपछि राष्ट्रपति डोनाल्ड ट्रम्पले आफ्नो व्यापार नीति पुनर्संरचना गर्दै आयातित वस्तुमा नयाँ अमेरिकी कर मङ्गलबारदेखि लागु गराउनु भएको छ । सुरुमा १० प्रतिशत कायम गरिएको यो करलाई ह्वाइट हाउसले ‘संयुक्त राज्य अमेरिकाको गम्भीर भुक्तानी सन्तुलन घाटा सम्बोधन गर्ने उपाय’ का रूपमा व्याख्या गरेको छ । राष्ट्रपति ट्रम्पले उक्त दरलाई १५ प्रतिशतसम्म पुर्याउने योजना सार्वजनिक गर्नु भएको छ । यद्यपि क्षेत्र-विशेष अनुसन्धान अन्तर्गत रहेका उत्पादन तथा अमेरिका-मेक्सिको-क्यानाडा व्यापार सम्झौता अन्तर्गत पर्ने सामानमा छुट दिने अपेक्षा गरिएको छ । नयाँ कर काङ्ग्रेसले समयावधि नबढाएसम्म १५० दिनसम्म मात्र कायम रहने छ र यसलाई दीर्घकालीन व्यापार नीतितर्फको सङ्क्रमणकालीन कदमका रूपमा हेरिएको छ ।गत शुक्रबार सर्वोच्च अदालतले सन् १९७७ को कानून प्रयोग गरी विभिन्न देशमा एकतर्फी कर लगाउने कार्य राष्ट्रपतिको अधिकारभन्दा बाहिर रहेको ठहर गर्दै पुराना विश्वव्यापी कर खारेज गरेको थियो । यद्यपि स्टिल र अटोमोबाइल जस्ता क्षेत्रमा लागु गरिएका क्षेत्र-विशिष्ट कर भने यथावत् रहेका छन् । अमेरिकी भन्सार तथा सीमा सुरक्षाले अदालतले रद्द गरेका करको सङ्कलन रोकेको जनाएको छ भने मङ्गलबारदेखि नयाँ १० प्रतिशत कर उठाउन सुरु गरेको पुष्टि गरेको छ ।कर फाउन्डेसनकी उपाध्यक्ष एरिका योर्कका अनुसार नयाँ कर वार्षिक करिब १२ खर्ब डलर बराबरको आयातमा लागु हुने छ । यो कुल आयातित वस्तुको झण्डै ३४ प्रतिशत हो । उहाँका अनुसार सन् २०२५ मा यसले औसत अमेरिकी परिवारमाथि करिब एक हजार डलर बराबरको थप भार पार्ने छ र विद्यमान तथा प्रस्तावित करका कारण सन् २०२६ मा करिब ७०० डलर घरेलु खर्च बढ्न सक्ने अनुमान छ ।सर्वोच्च अदालतको निर्णयपछि राष्ट्रपति ट्रम्पले आफ्नो अधिकार ‘अत्यधिक रूपमा सीमित गरिएको’ टिप्पणी गर्नु भएको छ र आवश्यक परे वैकल्पिक कानूनी उपाय प्रयोग गर्ने सङ्केत दिनु भएको छ । पूर्व अमेरिकी व्यापार अधिकारी वेन्डी कटलरका अनुसार अदालतको फैसलापछि राष्ट्रपतिलाई व्यापारिक असन्तुष्टि व्यक्त गर्न नयाँ उपकरण खोज्नुपर्ने अवस्था आएको छ । उहाँले कडा इजाजत पत्र शुल्क जस्ता उपाय सम्भावित विकल्प हुन सक्ने बताउनु भएको छ, तर त्यसले परम्परागत करको मात्रात्मक प्रभाव दिन नसक्ने उल्लेख गर्नु भएको छ ।राष्ट्रपति ट्रम्पले अदालतको निर्णयपछि पनि व्यापारिक साझेदारलाई ‘खेल नखेल्न’ चेतावनी दिँदै आवश्यक परे थप कर वृद्धि गर्न सकिने बताउनु भएको छ । अमेरिकी व्यापार प्रतिनिधि जेमीसन ग्रियरले टेलिभिजन अन्तर्वार्तामा वर्तमान कर सम्झौता यथावत् रहेको र साझेदार राष्ट्रले आफ्ना प्रतिबद्धता पूरा गर्ने अपेक्षा गरिएको बताउनु भएको छ ।तर बेलायत र अस्ट्रेलिया जस्ता केही देशले अब १५ प्रतिशतसम्मको करको सम्भावना सामना गर्नुपर्ने हुन सक्छ, जुन अघिल्लो १० प्रतिशत दरभन्दा उच्च हो । विश्लेषकले यस कदमले केही साझेदार राष्ट्रमा असन्तुष्टि बढाउन सक्ने र दीर्घकालमा अमेरिका बाहिर आपूर्ति शृङ्खला विविधीकरण गर्ने प्रयास तीव्र हुन सक्ने सङ्केत गरेका छन् । रासस/एएफपी",
      "link": "https://gorkhapatraonline.com/news/193460",
      "image": "https://gorkhapatraonline.com/storage/media/339149/conversions/Tax-original-thumb.jpg"
    },
    {
      "slug": "193442",
      "title": "आर्थिक क्रान्तिको खाका : ५ वर्षमा अर्थतन्त्रको आकार दोब्बर बनाउने",
      "timestamp": 1771891200000,
      "source": "gp",
      "content": "प्रमुख राजनीतिक दलले मुलुकको अर्थतन्त्रको गुणात्मक सुधार गर्ने लक्ष्यका साथ आफ्नो घोषणापत्र सार्वजनिक गरेका छन् । यही फागुन २१ गतेका लागि निर्धारण गरिएको प्रतिनिधिसभा निर्वाचनलाई केन्द्रमा राखेर प्रमुख राजनीतिक दलले मुलुकको अर्थतन्त्रको उन्नयन गर्दै सबल बनाउने योजना अगाडि सारेका हुन् ।",
      "longContent": "१. अर्थतन्त्रको आकार र प्रतिव्यक्ति आयमा वृद्धिको लक्ष्यप्रमुख दलहरूले आगामी ५ देखि १० वर्षभित्र अर्थतन्त्रको आकार र नेपालीको औसत आम्दानी ह्वात्तै बढाउने लक्ष्य राखेका छन्।नेपाली कांग्रेस: ५ वर्षमा अर्थतन्त्रलाई रु. ११५ खर्ब र प्रतिव्यक्ति आय २,५०० अमेरिकी डलर पुर्‍याउने।एमाले: ५ वर्षमा रु. १०० खर्ब र १० वर्षमा रु. २०० खर्बको अर्थतन्त्र बनाउने तथा ५ वर्षमा प्रतिव्यक्ति आय ३,००० डलर पुर्‍याउने।रास्वपा: ५-७ वर्षमा प्रतिव्यक्ति आय ३,००० डलर नाघ्ने र अर्थतन्त्र १०० अर्ब डलर (करिब १३३ खर्ब) नजिक पुर्‍याउने।सबैजसो दलले निजी क्षेत्रलाई आर्थिक वृद्धिको मुख्य इन्जिन स्वीकार गर्दै सरकारलाई सहजकर्ता र नियामकको रूपमा मात्र सीमित राख्ने प्रतिज्ञा गरेका छन्।लगानीकर्ताका लागि 'एकद्वार प्रणाली' (One Stop Service) प्रभावकारी बनाउने।झन्झटिला र पुराना कानुनहरू खारेज गरी व्यवसाय गर्ने लागत (Cost of doing business) घटाउने।कांग्रेसले करको दर १० वर्षसम्म स्थिर राख्ने र एमालेले सार्वजनिक संस्थानको कार्यकुशलता बढाउने योजना अघि सारेका छन्।आन्तरिक उत्पादन बढाएर बेरोजगारी र गरिबी घटाउने विषयलाई प्राथमिकता दिइएको छ।नेकपा: प्रतिवर्ष ५ लाख रोजगारी सुनिश्चित गर्ने र बहुआयामिक गरिबीलाई २०.१५% बाट ५% मा झार्ने।कृषिको आधुनिकीकरण गरी थप श्रमशक्तिलाई औद्योगिक र सेवा क्षेत्रमा स्थानान्तरण गर्ने।युवाहरूलाई केवल श्रमिक मात्र नभई उद्यमशीलताको साझेदार बनाउने।आयातमा आधारित अर्थतन्त्रलाई प्रतिस्थापन गरी निर्यात प्रवर्धन गर्ने सङ्कल्प दलहरूको छ।स्वदेशी कच्चा पदार्थमा आधारित उद्योग र 'हरित तथा डिजिटल अर्थतन्त्र'को जग बसाल्ने।खाद्यान्न र रणनीतिक वस्तुहरूमा आत्मनिर्भर हुने।सूचना प्रविधि (IT), पर्यटन र ऊर्जा क्षेत्रलाई आर्थिक विकासको आधार बनाउने।पूँजी बजारको सुदृढीकरण र ठुला पूर्वाधार आयोजनामार्फत आर्थिक गतिविधि चलायमान बनाउने योजना छ।बैँकको लगानी सीमित घरानाबाट हटाएर साना र मझौला कर्जामा केन्द्रित गर्ने।स्मार्ट सिटी र स्मार्ट भिलेजको अवधारणा (नेकपा)।मुद्रास्फीति (महँगी) लाई ५ प्रतिशतको सीमाभित्र नियन्त्रण गर्ने र डिजिटल वित्तीय प्रणाली (Fintech) लागु गर्ने।रमेश लम्साल/राससकाठमाडौँ, फागुन १२ गते । प्रमुख राजनीतिक दलले मुलुकको अर्थतन्त्रको गुणात्मक सुधार गर्ने लक्ष्यका साथ आफ्नो घोषणापत्र सार्वजनिक गरेका छन् । यही फागुन २१ गतेका लागि निर्धारण गरिएको प्रतिनिधिसभा निर्वाचनलाई केन्द्रमा राखेर प्रमुख राजनीतिक दलले मुलुकको अर्थतन्त्रको उन्नयन गर्दै सबल बनाउने योजना अगाडि सारेका हुन् । अर्थतन्त्रको आकार वृद्धि, गुणात्मक आर्थिक वृद्धि तथा अर्थतन्त्रको तेस्रो चरणको सुधारको योजनासमेत घोषणापत्रमा समावेश गरिएको छ । अर्थतन्त्रको बहुआयामिक विस्तार, आत्मनिर्भरता एवं आन्तरिक सवलीकरणका विषयलाई महत्वका साथ प्रमुख राजनीतिक दलले समावेश गरेका छन् । राजनीतिक स्थिरतासँगै आर्थिक विकास र समृद्धिका विषयलाई घोषणापत्रमा समावेश गरेर मुलुकको सवलीकरणमा जोड दिइएको छ । नेपाली कांग्रेसले आगामी पाँच वर्षलाई आर्थिक पुनरूत्थानको अर्धदशक घोषणा गर्दै दोस्रो पुस्ताको आर्थिक सुधारमार्फत नेपालको अर्थतन्त्रलाई रु ११५ खर्ब बनाउने लक्ष्य राखेको छ । प्रतिव्यक्ति आयलाई दुई हजार ५०० अमेरिकी डलर पुर्‍याउने सङ्कल्पसमेत कांग्रेसको छ ।त्यसका लागि ठुलो मात्रामा लगानी परिचालन गर्ने र त्यसमा ८० प्रतिशत हिस्सा निजी क्षेत्रको कायम गर्दै राज्यको भूमिकालाई केबल सहजकर्ता र निष्पक्ष नियामकमा सीमित गर्ने लक्ष्य राखिएको छ । यस्तै, मुद्रास्फीतिलाई पाँच प्रतिशतभित्र नियन्त्रण गर्ने योजना कांग्रेसको छ । उदार अर्थतन्त्र निजी क्षेत्रलाई समृद्धिको मुख्य इन्जिनका रूपमा स्थापित गर्दै नीतिगत स्थिरता, स्वस्थ प्रतिस्पर्धाको वातावरण निर्माण गर्ने जहाँ सरकारले बजारको प्रतिस्पर्धी निष्पक्षता र स्वच्छताका लागि एक कुशल नियामकको भूमिका मात्र निर्वाह गर्ने योजना छ । उत्पादनमुखी अर्थतन्त्र स्रोजगारीमूलक र उत्पादनमा आधारित उच्च, दिगो र फराकिलो आर्थिक वृद्धि हासिल गर्ने योजना अगाडि सारेको कांग्रेसले युवा केवल श्रमिक मात्र नभई सम्पत्ति सिर्जना र उद्यमशीलताका वास्तविक साझेदार रहेको तथ्यलाई आत्मसात गरेको छ । न्यून आय भएका र सिमान्तकृत समुदायलाई सम्पत्ति सिर्जना गर्ने, उत्पादक र सम्पत्तिको मालिक बनाउने गरी विशेष आर्थिक अवसर र संरक्षणको सुनिश्चितता गर्ने लक्ष्य कांग्रेसले राखेको दलको छ । हाल सञ्चालनमा रहेका विभिन्न प्रकारका उद्योगले भोग्नु परिरहेका नीतिगत अस्पष्टता, कानुनी झन्झट र संस्थागत जटिलतालाई तत्काल सम्बोधन गर्न एकद्वार प्रणालीलाई प्रभावकारी बनाउँदै झन्झटमुक्त उद्योग सञ्चालनको वातावरण बनाउन कांग्रेसको योजना छ । करका दर र सर्तहरू कम्तीमा पनि १० वर्षसम्म स्थिर रहने व्यवस्था, उद्योग दर्तादेखि नवीकरणसम्मका सबै प्रक्रियालाई कागजविहीन र हैरानीमुक्त बनाउन सरलीकृत डिजिटल प्रणाली लागु गर्ने योजना अगाडि सारिएको छ । यस्तै, लगानी बोर्ड र उद्योग विभागलाई गाभेर पारदर्शी शक्तिशाली, लगानी प्रवर्धन एवं संरक्षण बोर्ड स्थापना गर्ने, हाल स्थापना र सञ्चालनमा रहेका विशेष आर्थिक क्षेत्रलाई प्रभावकारी बनाउन आवश्यक नीतिगत र कानुनी प्रबन्ध गर्ने सो दलले घोषणापत्रमा समावेश गरेको छ । कांग्रेसको प्रतिज्ञा नाम दिइएको घोषणापत्रमा अनौपचारिक अर्थतन्त्रलाई क्रमशः औपचारिक बनाउन आवश्यक ज्ञान सूचना तथा सेवासुविधा दिई सहजीकरण गर्ने योजना अगाडि सारिएको छ । नेपाल कम्युनिस्ट पार्टी (एमाले)ले आधा दशकमा एक सय खर्बको अर्थतन्त्र बनाउने लक्ष्य निर्धारण गरेको छ । एक दशकमा रु दुई सय खर्बको अर्थतन्त्र बनाउने योजना राखेको छ । कृषिको उत्पादकत्व, विद्युत् उत्पादन क्षमता, खनिज तथा औद्योगिक उत्पादन, सूचना प्रविधि र भौतिक पूर्वाधार निर्माणमा फड्को मार्दै सात प्रतिशतदेखिसम्मको आर्थिक वृद्धि गर्ने लक्ष्य छ । प्रतिव्यक्ति आय पाँच वर्षमा करिब अमेरिकी डलर तीन हजार पुर्‍याउने लक्ष्यका साथ सम्पूर्ण राष्ट्रिय स्रोतसाधन र सामथ्र्य परिचालन गरिने छ । समतामूलक द्रुत आर्थिक विकासबाट चरम गरिबीको अन्त्य गर्ने लक्ष्य एमालेको योजना छ । कृषिको आधुनिकीकरण गर्दै यस क्षेत्रको अतिरिक्त श्रमशक्तिलाई शिक्षा, सीप र प्रविधि विकासद्वारा औद्योगिक र सेवा क्षेत्रमा स्थानान्तरण गर्ने लक्ष्य एमालेले निर्धारण गरेको छ । समष्टिगत आर्थिक तथा क्षेत्रगत नीतिहरूलाई लगानीमैत्री र उत्पादन सहयोगी तुल्याउने योजना अगाडि सारेको छ । वित्तीय क्षेत्रको पुँजी उत्पादक क्षेत्रमा विनियोजन गर्ने, पुँजी बजारको विकास तथा सुदृढीकरण गर्दै थप आन्तरिक तथा बाह्य पुँजी परिचालन गरी उच्च आर्थिक वृद्धिका लागि लगानी परिचालन गर्ने एमालेले योजना बनाएको हो । आर्थिक वृद्धिमा गुणक प्रभाव पार्ने क्षेत्रमा राज्यको लगानी बढाउने लक्ष्य राखेको एमालेले अर्थतन्त्रका सबै क्षेत्रको उत्पादन एवं उत्पादकत्व वृद्धि हुने र आमजनताको जीवनस्तरमा गुणात्मक सुधार आउने प्रमुख आयोजना सम्पन्न गर्न पर्याप्त हुनेगरी बजेट तर्जुमा गर्ने लक्ष्य राखिएको छ । सार्वजनिक संस्थानको कार्यकुशलता अभिवृद्धि गर्ने, आगामी पाँच वर्षसम्म पुँजी निर्माण र अनिवार्य दायित्वका खर्चबाहेकका अन्य खर्च कटौती गरी रोजगारी सिर्जना हुने उत्पादनशील क्षेत्रमा लगानी वृद्धि गर्ने एमालेको योजना छ । बजेटको अङ्क, निर्धारित समय, नतिजा र गुणस्तरको सीमा उल्लङ्घन गर्ने वा मापदण्ड पूरा नगर्नेलाई दण्डित गर्ने कानुनी व्यवस्था गरी बजेट कार्यान्वयन गर्ने लक्ष्य राखेको छ । राष्ट्रिय प्राथमिकता प्राप्त आयोजना कार्यान्वयन गर्नमात्रै सार्वजनिक ऋण लिने तथा सार्वजनिक ऋणलाई राष्ट्रिय सामथ्यको सुरक्षित अनुपातभन्दा बढ्न नदिने एमालेको भनाइ छ । मुद्रास्फीतिलाई नियन्त्रण गर्ने, खाद्यसुरक्षा कायम गर्ने, उत्पादन वृद्धि, मूल्य तथा आपूर्ति नियमन र उपभोक्ता सचेतना वृद्धि गरी उपभोक्तहित संरक्षण गर्ने योजना सो पार्टीले अगाडि सारेको छ । त्यस्तै, नेपाली कम्युनिस्ट पार्टी (नेकपा)ले आर्थिक सुधारको नयाँ चरण सुरुआत गर्ने विषयलाई प्रतिबद्धतापत्रमा महत्त्वका साथ स्थान दिएको छ । नेपालको संविधानले समाजवादोन्मुख अर्थतन्त्रको परिकल्पना गरे अनुसार नेकपाले समाजवादोन्मुख अर्थतन्त्रको परिकल्पना गरेको छ । बदलिँदो राष्ट्रिय तथा अन्तरराष्ट्रिय आर्थिक परिवेशलाई ध्यान दिँदै उत्पादन वृद्धि, रोजगारी सिर्जना, वित्तीय समावेशीता र आत्मनिर्भरतामार्फत सामाजिक न्यायसहितको आर्थिक समृद्धिलाई केन्द्रमा राख्ने नयाँ चरणको बृहत् र संरचनागत आर्थिक सुधारको प्रक्रिया अगाडि बढाउने नेकपाको सङ्कल्पपत्रमा उल्लेख गरिएको छ । सम्पत्ति शुद्धीकरणलगायत विषयमा अध्ययन गर्ने एक अन्तरराष्ट्रिय संस्थाले नेपाललाई खैरो सूचीमा राखेका सन्दर्भमा त्यसलाई बाहिर निकाल्न समयबद्ध कार्ययोजना ल्याउने नेकपाको सङ्कल्प छ । नेकपाले कृषि तथा ग्रामीण अर्थतन्त्रको रूपान्तरण, ऊर्जा तथा पूर्वाधार विकास, औद्योगिक तथा उद्यमशीलता प्रवर्धन, सूचना प्रविधि तथा डिजिटल अर्थतन्त्र, पर्यटन तथा सेवा क्षेत्रको गुणस्तरीय विकास र सामाजिक क्षेत्रलाई प्राथमिकतामा राखेको छ । नेकपाले उत्पादनमूलक रोजगारीमार्फत जनसाङ्ख्यिक लाभको उच्च उपयोग गर्ने गरी प्रतिवर्ष एक लाख ५० हजार अतिरिक्त रोजगारी थप गरी वार्षिक रूपमा पाँच लाख रोजगारी सुनिश्चित गर्ने लक्ष्य राखिएको छ । नेकपाले आर्थिक तथा सामाजिक असमानता न्यूनीकरण गर्दै पाँच वर्षमा हालको बहुआयामिक गरिबीको दर २० दशमलव १५ प्रतिशतबाट घटाएर पाँच प्रतिशतमा झार्ने लक्ष्य राखेको छ । उत्पादनमुखी, निर्यात प्रवर्धन तथा आत्मनिर्भर अर्थतन्त्र निर्माण गरी आयात निर्भरता क्रमशः न्यूनीकरण गर्ने, स्वदेशी निजी क्षेत्रको लगानी क्षमता अभिवृद्धि गर्दै वैदेशिक लगानीकर्तालाई आकर्षित गर्ने लक्ष्य निर्धारण गरिएको छ । प्राकृतिक स्रोतको विवेकपूर्ण उपयोग, हरित तथा डिजिटल अर्थतन्त्रको जग बसाल्ने नेकपाको उद्देश्य छ ।सम्भाव्यताका आधारमा प्रत्येक प्रदेशलाई एक विशिष्ट आर्थिक क्रियाकलापको क्षेत्रका रूपमा विकास गर्ने उद्देश्य निर्धारण गरेको नेकपाले सङ्कल्पपत्रमा निजी, सहकारी तथा सार्वजनिक क्षेत्रबिच सन्तुलन कायम गरेर आर्थिक विकास गरिने छ । नेकपाले अर्थतन्त्रका तीन खम्बालाई सुदृढ गर्दै सामुदायिक क्षेत्रलाई चौथो खम्बा बनाउने योजना अगाडि सारेको छ । उत्पादन लागत कम गर्ने नीति तथा संरचनागत सुधार गर्ने, स्वदेशी उतपादन मूल्य प्रतिस्पर्धी बनाउने योजना अगाडि सारेको नेकपाले खाद्यान्न लगायत रणनीतिक वस्तु तथा सेवामा आत्मनिर्भरता सुनिश्चित गर्ने योजना अगाडि सारेको छ । व्यापार घाटा नियन्त्रणमा ल्याउन प्रतिस्पर्धात्मक लाभका उच्च मूल्यका वस्तुको उतपादन बढाउने वैदेशिक व्यापारको देशभगत विविधीकरण गर्ने, निश्चित उतपादनमा केन्द्रित रही सरकारी निजी तथा सहकारी क्षेत्रको एकल र साझेदारीमा निर्यातजन्य वस्तु उत्पादन गर्ने उद्योग खोल्ने नेकपाको सङ्कल्पपत्रमा समावेश गरिएको छ । कृषि र उद्योग क्षेत्रको विकासबाट उत्पादन र रोजगारी बढाउने कार्यक्रम नेकपाले अगाडि सारेको छ । नेपालमा वित्तीय क्षेत्रको साधानको ठुलो हिस्सा समिति घरानाले मात्र गर्ने अवस्था हटाउन मझौला र साना कर्जाको लक्ष्य निर्धारण गर्ने व्यवस्था गरी बैँकलाई उत्पादनमूलक क्षेत्रमा लगानी गर्न प्रोत्साहन गर्ने नेकपाको योजना छ । फिनटेकको अवधारणा अनुरूप वित्तीय सेवा तथा प्रणालीलाई सजिलो, सरल छरितो र पहुँचयोग्य पारदर्शी बनाउने लक्ष्य निर्धारण गरेको नेकपाले कृषि तथा ग्रामीण अर्थतन्त्र रूपान्तरण गर्ने प्रतिबद्धता व्यक्त गरेको छ । गरिबीको दर पाँच प्रतिशतमा झार्ने, एक वर्षभित्र सबै किसानलाई परिचयपत्र वितरण र वर्गीकरण गर्ने, पाँच वर्षमा थप ११० हजार मेगावाट बिजुली उत्पादन गर्ने लक्ष्य राखेको छ । नेकपाले २० वटा सहरलाई ‘स्मार्ट सिटी’ र १०० वटा ग्रामीण बस्तीलाई ‘स्मार्ट भिलेज बनाउने, २०८८ सम्म सबै नागरिकलाई स्वास्थ्य बिमा र केन्द्रमा २५ जना मन्त्रीबाट घटाएर विज्ञसहितको सानो आकारको मन्त्रिपरिषद् बनाउने योजना नेकपाको प्रतिबद्धतापत्रमा समावेश छ । राष्ट्रिय स्वतन्त्र पार्टी (रास्वपा)ले आर्थिक उन्नयनको हाम्रो मूल आधार उत्पादकत्वमा निरन्तर वृद्धि हुने छ भन्ने विश्वास राखेको छ । समग्र विकासको मापन केवल आय वृद्धिबाट होइन, रोजगारी विस्तार, सामाजिक सामञ्जस्य, अवसरको समानता र पर्यावरणीय सन्तुलनमा देखिने गुणात्मक सुधारबाट हुनुपर्छ भन्ने रास्वपाको धारणा छ । निजी क्षेत्रको गतिशीलता, नवप्रवर्तन र सृजनशीलतालाई प्रवर्धन गर्ने उदार अर्थनीति र सार्वजनिक शिक्षा, स्वास्थ्य, यातायात, आवास तथा सामाजिक सुरक्षामार्फत राष्ट्रिय आयको समतामूलक पुनर्वितरण गर्ने रास्वपाको योजना छ । असान्दर्भिक बनेका करिब दुई दर्जन ऐन खारेज गर्ने, झन्झटिला ऐन र तजबिजी प्रक्रिया शृङ्खलाबद्ध रूपमा खारेज वा सुधार गरेर उत्पादनको लागत घटाउने, व्यावसायिक वातावरण सुधार्ने र आर्थिक वृद्धिका प्राथमिकता क्षेत्रमा स्वदेशी एवं प्रवासी लगानी आकर्षित गर्ने सो दलले वाचापत्रमा समावेश छ । नेपाललाई सम्मानजनक मध्यम आय भएको मुलुक बन्न अर्को पाँच वर्ष औसत आर्थिक वृद्धि दर वार्षिक सात प्रतिशत कायम गर्ने रास्वपाले लक्ष्य राखेको छ । आगामी पाँचदेखि सात वर्षभित्र प्रतिव्यक्ति आय तीन हजार डलर नाघ्ने र अर्थतन्त्रको आकार १०० अर्ब डलर नजिक पुग्ने लक्ष्य सो दलले राखेको छ । सामाजिक न्यायसहितको उदार अर्थनीति निजी क्षेत्रसँगको उन्नत समझदारीका आधारमा राजस्व नघट्ने प्रत्याभूतिसहित सबै करहरूको बोझ घटाउने योजना अगाडि सारेको छ । स्वदेशी तथा विदेशी लगानी प्रवर्धन र सहजीकरणका लागि एकै स्थानमा फाइल पेस गरेपछि अन्य निकाय धाउन नपर्ने व्यवस्थासहित ‘वान स्टप’ सेवा प्रदान गर्ने सो दलले वाचापत्रमा समावेश गरेको छ । सार्वजनिक आयोजनालाई स्पष्ट उद्देश्य, प्राथमिकता, सुनिश्चित बजेट, निश्चित समय सीमा, योग्य तथा पर्याप्त मानवीय स्रोत र परिणाममूलक लक्ष्यसहित लक्ष्य केन्द्रित कार्यशैली  कार्यान्वयन गर्ने सो दलको वाचापत्रमा समावेश गरिएको छ ।",
      "link": "https://gorkhapatraonline.com/news/193442",
      "image": "https://gorkhapatraonline.com/storage/media/339131/conversions/eco-image-original-thumb.jpg"
    },
    {
      "slug": "193436",
      "title": "सुनको मूल्य बढ्यो, चाँदीको घट्यो",
      "timestamp": 1771891200000,
      "source": "gp",
      "content": "आज स्थानीय बजारमा सोमबारको तुलनामा सुनको मूल्य रु एक हजार ३०० ले बढेको छ भने चाँदीको मूल्य रु १० ले घटेको छ ।",
      "longContent": "काठमाडौँ, फागुन  १२ गते ।  आज स्थानीय बजारमा सोमबारको तुलनामा सुनको मूल्य रु एक हजार ३०० ले बढेको छ भने चाँदीको मूल्य रु १० ले घटेको छ । नेपाल सुनचाँदी व्यवसायी महासङ्घका अनुसार आज एक तोला छापावाल सुनको मूल्य तीन लाख १४ हजार ८०० र एक तोला चाँदीको मोल रु पाँच हजार ५८५ निर्धारण भएको छ । सोमबार एक तोला छापावाल सुनको मूल्य तीन लाख १३ हजार ५०० र एक तोला चाँदीको मोल रु पाँच हजार ५९५ निर्धारण भएको छ ।अन्तरराष्ट्रिय सञ्चारमाध्यमहरूका अनुसार आज अन्तरराष्ट्रिय बजारमा एक औँस सुन पाँच हजार ७८ अमेरिकी डलर तथा त्यति नै परिमाणको चाँदी ९० अमेरिकी डलरमा कारोबार भइरहेको छ ।  रासस",
      "link": "https://gorkhapatraonline.com/news/193436",
      "image": "https://gorkhapatraonline.com/storage/media/339108/conversions/_gold-original-thumb.jpg"
    },
    {
      "slug": "193879",
      "title": "लमजुङमा बहुपक्षीय प्रतिस्पर्धा",
      "timestamp": 1772150400000,
      "source": "gp",
      "content": "यही फागुन २१ गतेको प्रतिनिधि सभा निर्वाचनमा लमजुङमा बहुपक्षीय प्रतिस्पर्धा हुने देखिएको छ । विगतमा एमाले, कांग्रेस र अहिलेको नेपाली कम्युनिस्ट पार्टीबिच प्रतिस्पर्धा हुने गरेकोमा यो पटक अरू नयाँ दल पनि पुराना दलसँग प्रतिस्पर्धा गरिरहेका छन् ।",
      "longContent": "नवीनराज कुइँकेललमजुङ, फागुन १५ गते । यही फागुन २१ गतेको प्रतिनिधि सभा निर्वाचनमा लमजुङमा बहुपक्षीय प्रतिस्पर्धा हुने देखिएको छ । विगतमा एमाले, कांग्रेस र अहिलेको नेपाली कम्युनिस्ट पार्टीबिच प्रतिस्पर्धा हुने गरेकोमा यो पटक अरू नयाँ दल पनि पुराना दलसँग प्रतिस्पर्धा गरिरहेका छन् । लमजुङमा आठ वर्षपछि एक्लाएक्लै प्रतिस्पर्धामा उत्रिएका एमाले, कांग्रेस, तत्कालीन माओवादी (अहिलेको नेपाली कम्युनिस्ट पार्टी) र राष्ट्रिय स्वतन्त्र पार्टी (रास्वपा) सहितका दलबिच प्रतिस्पर्धी हुने देखिएको छ । एउटा मात्र निर्वाचन क्षेत्र रहेको यहाँ ११ राजनीतिक दल र स्वतन्त्रसहित १२ जना चुनावी दौडमा रहेका छन् । यहाँका दुवै क्षेत्रमा २०७४ सालमा एमालेसँग मिलेर माओवादी र २०७९ सालमा कांग्रेस–माओवादीसहितको गठबन्धनविरुद्ध एमालेले जितेको थियो । विगतको मतपरिणाम यस पटक हेरफेर हुने यहाँका मतदाताले आकलन गरेका छन् ।२०७९ को प्रतिनिधि सभा निर्वाचनमा लमजुङको समानुपातिकतर्फ नेपाल कम्युनिस्ट पार्टी (एमाले) ले ३१ हजार १७८ मत ल्याएर पहिलो स्थान हासिल गरेको थियो । नेपाली कांग्रेस २७ हजार ७९६ मतसहित दोस्रो स्थानमा रह्यो । राष्ट्रिय स्वतन्त्र पार्टीले आठ हजार २१७ मत ल्याएर तेस्रो स्थान हुँदा नेपाल कम्युनिस्ट पार्टी (माओवादी केन्द्र) छ हजार ४८३ मतसहित चौथो स्थानमा सीमित भयो । सो चुनावमा राष्ट्रिय प्रजातन्त्र पार्टीले दुई हजार ३०८ मत प्राप्त गरेको थियो । २०७९ को निर्वाचनमा गुरुङले तत्कालीन नेपाली कांग्रेस–माओवादी केन्द्र गठबन्धनका साझा उम्मेदवार देवप्रसाद गुरुङलाई पराजित गर्नुभएको थियो ।",
      "link": "https://gorkhapatraonline.com/news/193879",
      "image": "https://gorkhapatraonline.com/storage/media/339737/conversions/lamjung-original-thumb.jpg"
    },
    {
      "slug": "193876",
      "title": "बाँके क्षेत्र नं. ३ : नयाँ, पुरानाको रोचक प्रतिस्पर्धा",
      "timestamp": 1772150400000,
      "source": "gp",
      "content": "निर्वाचनको मिति नजिकिंदै जाँदा बाँके क्षेत्र नम्बर ३ को चुनावी वातावरण रोचक र प्रतिस्पर्धात्मक बन्दै गएको छ । २०७९ को निर्वाचनमा कांग्रेसका तत्कालीन सहमहामन्त्री किशोरसिंह राठौर यस क्षेत्रबाट निर्वाचित हुनुभएकाले कांग्रेसका लागि सिट जोगाउने चुनौती छ भने राष्ट्रिय स्वतन्त्र पार्टी, एमाले र नेकपाका लागि पार्टीको साख जोगाउन जित्नुपर्ने दबाब छ ।",
      "longContent": "सिराज खाननेपालगन्ज, फागुन १५ गते । निर्वाचनको मिति नजिकिंदै जाँदा बाँके क्षेत्र नम्बर ३ को चुनावी वातावरण रोचक र प्रतिस्पर्धात्मक बन्दै गएको छ । २०७९ को निर्वाचनमा कांग्रेसका तत्कालीन सहमहामन्त्री किशोरसिंह राठौर यस क्षेत्रबाट निर्वाचित हुनुभएकाले कांग्रेसका लागि सिट जोगाउने चुनौती छ भने राष्ट्रिय स्वतन्त्र पार्टी, एमाले र नेकपाका लागि पार्टीको साख जोगाउन जित्नुपर्ने दबाब छ । क्षेत्र नम्बर ३ मा नेपाली कांग्रेसले पार्टीका लुम्बिनी प्रदेश अध्यक्ष अमरसिंह पुन र राष्ट्रिय स्वतन्त्र पार्टीले खगेन्द्र सुनारलाई उम्मेदवार बनाएको छ । नेकपा (एमाले) ले सुमन मल्ल तथा नेपाली कम्युनिस्ट पार्टीले दीपक जिएमलाई उम्मेदवार बनाएको छ । गत निर्वाचनका विजेता राठौर यस पटक बर्दिया क्षेत्र नम्बर २ बाट उम्मेदवार बन्नुभएको छ । नेपाली कांग्रेसका प्रदेश अध्यक्ष पुन उम्मेदवार भएकाले कांग्रेसका लागि यो क्षेत्र अति नै महत्वपूर्ण बनेको जनाउँदै नेपाली कांग्रेसका स्थानीय नेता महेन्द्र मल्लले पार्टीका लागि यो सिट प्रतिष्ठाको विषय बनेको दाबी गर्नुभयो । गत निर्वाचनमा तत्कालीन माओवादीसँंगको गठबन्धनमा कांग्रेसका उम्मेदवार राठौरले निर्वाचन जित्नुभएको थियो । यस पटकका निर्वाचनमा कांग्रेसले उम्मेदवार बनाएका पुन र रास्वपाका सुनार दुवै जना बाहिरी जिल्लाका बासिन्दा हुनुहुन्छ । पुन रोल्पा र सुनार दैलेख निवासी हुनुहुन्छ । एमालेका उम्मेदवार सुमन मल्लले पुन र सुनार दुवै जनालाई बाहिरी जिल्लाको उम्मेदवार भयो भन्ने आरोप लाग्दै आएको छ । रास्वपाका खगेन्द्र सुनारले पछिल्लो समयमा दैनिकजसो सयौँ मतदाता आफ्नो पार्टीसंग जोडिँदै गएकाले आफूले जित्ने आधार निर्माण भएको दाबी प्रस्तुत गर्नुभयो । नेपाली कांग्रेसका उम्मेदवार पुनले नेपाली कांग्रेसले २०७९ को निर्वाचनमा जितेको क्षेत्र भएकाले आफूलाई यहाँ जित्न सहज बनेको बताउनुभयो । एमाले उम्मेदवार मल्लले आफू लामो समयदेखि स्थानीय विकासमा लागि परेकाले आफ्नो जित सुनिश्चित भएको दाबी गर्नुभयो । नेकपाका उम्मेदवार दीपक जिएमले कांग्रेस, रास्वपा र एमालेको लडाइँबिचबाट आफ्नो जित सहज हुने दाबी गर्नुभयो । स्थानीय मतदाताका अनुसार यो पटक बहुपक्षीय प्रतिस्पर्धा हुने भएको छ । यो निर्वाचन क्षेत्रमा २३ जना उम्मेदवार चुनावी मैदानमा रहेका छन् ।",
      "link": "https://gorkhapatraonline.com/news/193876",
      "image": "https://gorkhapatraonline.com/storage/media/339732/conversions/2112-original-thumb.jpg"
    },
    {
      "slug": "193858",
      "title": "विकास, सुशासन र किसानका मुद्दामा प्रतिस्पर्धा",
      "timestamp": 1772150400000,
      "source": "gp",
      "content": "आगामी फागुन २१ गते हुने प्रतिनिधि सभा निर्वाचन अन्तर्गत लुम्बिनी प्रदेशको नवलपरासी (बर्दघाट–सुस्तापश्चिम)–१ लाई यस पटक अत्यधिक चासोका रूपमा हेरिएको छ । विशेष गरी विनोद चौधरी पुनः उम्मेदवार बनेसँगै यस क्षेत्रको चुनावी प्रतिस्पर्धा थप रोचक बन्ने भएको छ ।",
      "longContent": "पश्चिम नवलपरासी समाचारदातापश्चिम नवलपरासी, फागुन १५ गते । आगामी फागुन २१ गते हुने प्रतिनिधि सभा निर्वाचन अन्तर्गत लुम्बिनी प्रदेशको नवलपरासी (बर्दघाट–सुस्तापश्चिम)–१ लाई यस पटक अत्यधिक चासोका रूपमा हेरिएको छ । विशेष गरी विनोद चौधरी पुनः उम्मेदवार बनेसँगै यस क्षेत्रको चुनावी प्रतिस्पर्धा थप रोचक बन्ने भएको छ । यो निर्वाचन क्षेत्रमा बर्दघाट नगरपालिकाका सबै वडा, सुस्ता गाउँपालिका र प्रतापपुर गाउँपालिकाका सम्पूर्ण वडा तथा सरावल गाउँपालिकाका वडा नम्बर ४, ५, ६ र ७ समेटिएका छन् । निर्वाचन आयोगका अनुसार यहाँ कुल एक लाख २३ हजार ८० मतदाता रहेका छन् । २०७९ को प्रतिनिधि सभा निर्वाचनमा यस क्षेत्रबाट नेपाली कांग्रेसका विनोद चौधरी २९ हजार ५१९ मतसहित विजयी हुनुभएको थियो । उहाँका निकटतम प्रतिस्पर्धी तत्कालीन जनता प्रगतिशील पार्टीका हृदयेश त्रिपाठीले २२ हजार ३२८ मत प्राप्त गर्नुभएको थियो । त्यसै गरी महेन्द्र सेन (रास्वपा) ले १२ हजार ४९९, जनमतका गुलावप्रसाद चौधरीले पाँच हजार ९५२ र राप्रपाका भोजराज ढकालले चार हजार ८२५ मत प्राप्त गर्नुभएको थियो ।समानुपातिकतर्फ पनि नेपाली कांग्रेस अग्रस्थानमा रहँदै २३ हजार ५१५ मत पाएको थियो भने एमालेले १७ हजार १७२ मत प्राप्त गरेको थियो । रास्वपा, जनमत र राप्रपाले क्रमशः १० हजार ७१८, सात हजार ४१४ र छ हजार ४७७ मत पाएका थिए । यस पटक यस क्षेत्रबाट २६ जना उम्मेदवार चुनावी मैदानमा छन् । नेपाली कांग्रेसबाट पुनः विनोद चौधरी उम्मेदवार बन्नुभएको छ भने एमालेले रामप्रसाद पाण्डेयलाई अघि सारेको छ । रास्वपाबाट कांग्रेसका पूर्वनेता विक्रम खनाल उम्मेदवार बन्नुभएको छ । त्यस्तै नेकपाबाट सिन्धु जलेसा बुढाथोकी, राप्रपाबाट नवनितकुमार मिश्र, जसपा नेपालबाट हृदयेश त्रिपाठी तथा जनमतबाट गणेशबहादुर चौधरी उम्मेदवार हुनुहुन्छ । गत निर्वाचनमा एमालेको समर्थनमा प्रतिस्पर्धा गरेका त्रिपाठी यस पटक जनता सामजवादी पार्टी नेपालबाट उम्मेदवार बन्नुभएको छ । जनता प्रगतिशील पार्टी र जसपा नेपालबिच एकता भएको छ । यस्तै कांग्रेसबाट कारबाही भोगेका विक्रम खनाल राष्ट्रिय स्वतन्त्र पार्टीबाट चुनावी मैदानमा उत्रिनुभएको छ, जसले मत विभाजनको समीकरणमा केही प्रभाव पार्न सक्ने आकलन गरिएको छ ।चौधरीले २०७९ को निर्वाचनमा गरेका प्रतिबद्धता र कार्यान्वयनको बुकलेट बनाएर मतदातासँग आगामी निर्वाचनमा क्षेत्र नम्बर १ को विकासको एजेन्डा प्रस्तुत गरिरहनुभएको छ । भित्री सडक स्तरोन्नति, सिँचाइ सुविधा विस्तार, नदी कटान नियन्त्रण र स्वास्थ्य शिक्षा पूर्वाधार सुधार प्राथमिकतामा थिए । तीन वर्षे अवधिमा चौधरीले प्रतिबद्धता गरेअनुरूपका काम केही पूरा भएको र केही पूरा गर्न बाँकी भएकाले आफू फेरि चुनावी मैदानमा उत्रिएको बताउनुभयो । उहाँले भन्नुभयो, “मैले जे सोच बनाएको थिएँ, त्यो पूरा हुने चरणमा छ, स्वास्थ्य क्षेत्रमा महìवपूर्ण काम भएका छन्, कृषि क्षेत्रका केही काम बाँकी छ त्यो पनि पूरा गर्ने मार्गचित्र तयार छ ।” जसपा नेपालका नेता त्रिपाठीले यस पटकको निर्वाचनमा मुख्यतया तीन वटा पक्षलाई प्राथमिकता दिनुभएको छ । उखु किसानका समस्याको स्थायी समाधान र समयमै मल बिउको सहज उपलब्धता, शिक्षा र स्वास्थ्यलाई अझ आधुनिक र सुविधा सम्पन्न बनाउने तथा प्राविधिक शिक्षाको विस्तार र पूर्वाधार क्षेत्रका अधुरा सडक सञ्जाल र निर्माणका कामलाई पूर्णता दिने प्रतिबद्धता आफूले गरेको उहाँले बताउनुभयो ।रास्वपाका उम्मेदवार विक्रम खनालले सुशासन र भ्रष्टाचार नियन्त्रणलाई आफ्नो पहिलो चुनावी मुद्दा बनाउनुभएको छ । “सुशासन कायम गर्दै नागरिकलाई सहज सेवा प्रदान गर्नु मेरो पहिलो काम हो, जिल्लाका अन्य विकास निर्माणका कामसमेत म यहीँको स्थानीय भएकाले समाधान गर्न सक्छु,” उहाँले भन्नुभयो ।एमाले उम्मेदवार रामप्रसाद पाण्डेयले भने किसानलाई सिँचाइ व्यवस्था, युवालाई कृषि पेशासँग जोडी स्वरोजगार बनाउने र पर्यटकीय क्षेत्रको विकासको काम अगाडि बढाउने भन्दै मत मागिरहनुभएको छ ।",
      "link": "https://gorkhapatraonline.com/news/193858",
      "image": "https://gorkhapatraonline.com/storage/media/339714/conversions/544-original-thumb.jpg"
    },
    {
      "slug": "193857",
      "title": "उम्मेदवार, शिक्षक र कर्मचारीलाई जरिबाना",
      "timestamp": 1772150400000,
      "source": "gp",
      "content": "निर्वाचन आचारसंहिता उल्लङ्घनमा संलग्न रहेको आरोपमा निर्वाचन आयोगले विभिन्न राजनीतिक दलका उम्मेदवार, सरकारी कर्मचारी तथा शिक्षकलाई जरिबाना र विभागीय कारबाही गर्ने निर्णय गरेको छ । आचारसंहिताविपरीत गतिविधि गरेको आरोपमा आयोगले नेपाली कम्युनिस्ट पार्टीका जाजरकोट निर्वाचन क्षेत्र नम्बर–१ का प्रतिनिधि सभा सदस्य पदका उम्मेदवार शक्तिबहादुर बस्नेतलाई २५ हजार रुपियाँ जरिबाना गर्ने निर्णय गरेको छ । मनोनयन दर्ताका लागि बाजागाजा बजाउँदै सो क्रममा उपस्थित व्यक्तिलाई पाँच सय रुपियाँको नोट प्रदान गरेको उजुरी आयोगमा परेको थियो ।",
      "longContent": "काठमाडौँ, फागुन १५ गते । निर्वाचन आचारसंहिता उल्लङ्घनमा संलग्न रहेको आरोपमा निर्वाचन आयोगले विभिन्न राजनीतिक दलका उम्मेदवार, सरकारी कर्मचारी तथा शिक्षकलाई जरिबाना र विभागीय कारबाही गर्ने निर्णय गरेको छ । आचारसंहिताविपरीत गतिविधि गरेको आरोपमा आयोगले नेपाली कम्युनिस्ट पार्टीका जाजरकोट निर्वाचन क्षेत्र नम्बर–१ का प्रतिनिधि सभा सदस्य पदका उम्मेदवार शक्तिबहादुर बस्नेतलाई २५ हजार रुपियाँ जरिबाना गर्ने निर्णय गरेको छ । मनोनयन दर्ताका लागि बाजागाजा बजाउँदै सो क्रममा उपस्थित व्यक्तिलाई पाँच सय रुपियाँको नोट प्रदान गरेको उजुरी आयोगमा परेको थियो । बस्नेतको उक्त कार्य निर्वाचन आचारसंहिता, २०८२ को दफा १३ को उपदफा (१) को खण्ड (झ) र (ण) विपरीत रहेको बताउँदै जरिबानाको निर्णय गरेको आयोगका प्रवक्ता नारायण भट्टराईले बताउनुभयो । त्यस्तै जेनजी आन्दोलनमा रगतबाट लतपतिएको भाइरल र आइकोनिक जुत्ता दुरुपयोग गरेको आरोपमा रुपन्देही जिल्लाको निर्वाचन क्षेत्र नम्बर–२ मा नेपाल जनसेवा पार्टीका उम्मेदवार डा. कमल भुसाल (निकोलस) लाई पनि २५ हजार रुपियाँ जरिबाना गर्ने निर्णय आयोगले गरेको छ । आयोगले श्रम संस्कृति पार्टीलाई पनि २५ हजार रुपियाँ जरिबाना गर्ने निर्णय गरेको छ । उक्त दलले निर्वाचनमा बालबालिका प्रयोग देखिने श्रव्यदृश्य सामग्रीसमेतको उजुरी आयोगमा परेको थियो । आयोगले सम्बन्धित दलबाट निर्वाचन आचारसंहिता, २०८२ को दफा ४ को खण्ड (छ) र ऐ, आचारसंहिताको दफा १३ को उपदफा (१) को खण्ड (घ) को उल्लङ्घन गरेको बताएको छ ।उम्मेदवारलाई सचेत प्रतिनिधि सभा सदस्य निर्वाचन, २०८२ मा राष्ट्रिय स्वतन्त्र पार्टी (रास्वपा) का तर्फबाट बाँके निर्वाचन क्षेत्र नम्बर–३ का उम्मेदवार खगेन्द्र सुनारलाई निर्वाचन आचारसंहिता प्रतिकूल हुने गरी अभिव्यक्ति नदिने सचेत गराउने निर्णय गरेको छ । त्यस्तै प्रतिनिधि सभा सदस्य निर्वाचन, २०८२ मा भक्तपुर निर्वाचन क्षेत्र नम्बर–२ मा नेपाल जनसेवा पार्टीबाट उम्मेदवार रहनुभएकी जानुका पाठक (शोभा) लाई पनि जेनजी आन्दोलनमा रगतबाट लतपतिएको आइकोनिक जुत्ता दुरुपयोग नगर्न सचेत गराएको छ । अब उप्रान्त यस्तो कार्य गरेमा प्रचलित निर्वाचन कानुनबमोजिम कारबाही गरिने निर्णय भएको आयोगले जनाएको छ । विभागीय कारबाही सिफारिस वन तथा वातावरण मन्त्रालय अन्तर्गत ढोरपाटन सिकार आरक्ष कार्यालयका प्रमुख रामदेव चौधरीलाई विभागीय कारबाही गर्ने निर्णय आयोगले गरेको छ । चौधरीले निर्वाचन आचारसंहिता प्रतिकूल हुने गरी सामाजिक सञ्जालमा द्वेषपूर्ण तथा अपमानजनक भाषामा अभिव्यक्ति दिई निर्वाचन आचारसंहिता, २०८२ को दफा ७ को खण्ड (क) र (झ) विपरीतको कार्य गरेको आयोगले जनाएको छ । चौधरीलाई विभागीय कारबाही गरी सोको जानकारी आयोगमा गराउन पनि आयोगले भनेको छ । धनुषा जिल्लाको मिथिला बिहारी नगरपालिका वडा नं. ५ मा रहेको श्री माध्यमिक विद्यालयका शिक्षक दीपनारायण ठाकुरलाई पनि विभागीय कारबाही गर्न आयोगले शिक्षा विज्ञान तथा प्रविधि मन्त्रालयलाई निर्देशन दिएको छ । ठाकुरले राजनीतिक गतिविधिमा संलग्न भई निर्वाचन आचारसंहिता, २०८२ को दफा १० को खण्ड (क) प्रतिकूल कार्य गरेको बताउँदै आयोगले शिक्षा ऐन, २०२८ बमोजिम विभागीय कारबाही गरी आयोगमा जानकारी गराउन मन्त्रालयलाई निर्देशन दिएको छ । साथै आयोगले निर्वाचन आचारसंहिता पालना गरी निर्वाचन स्वच्छता प्रवर्धनमा सहयोग गर्न आयोग राजनीतिक दल, उम्मेदवार तथा सबै सरोकारवाला व्यक्ति, संस्था, निकाय तथा अधिकारीलाई आग्रह गरेको छ । उहाँका अनुसार आचारसंहिताको प्रभावकारी परिपालना गराई उल्लङ्घनका घटनालाई न्यूनीकरण गर्न आयोगले प्राप्त उजुरीमा आवश्यक जाँचबुझ र कारबाहीका प्रक्रिया पनि जारी राखेको छ ।",
      "link": "https://gorkhapatraonline.com/news/193857",
      "image": "https://gorkhapatraonline.com/storage/media/339713/conversions/ElectionCommission_Banner-original-thumb.jpg"
    },
    {
      "slug": "193814",
      "title": "ऊर्जा क्षेत्रमा बढाइँदै नियमन",
      "timestamp": 1772150400000,
      "source": "gp",
      "content": "विद्युत् उत्पादन क्षेत्रमा प्रवर्धक तथा सर्वसाधारणको लगानी बढ्दै जाँदा पछिल्लो समय नियामकीय व्यवस्थापनलाई पनि चुस्त पार्ने प्रयास बलियो बन्दै आएको छ । ऊर्जा क्षेत्रको मुख्य नियामकीय निकाय विद्युत् नियमन आयोगले पछिल्लो पटक जारी गरेका विद्युत्मा खुला पहँुच निर्देशिका, जलाशययुक्त आयोजनाको विद्युत् खरिदबिक्रीसम्बन्धी निर्देशिका, कम्पनीमा संस्थागत सुशासनको मापदण्डको मसौदादेखि जलविद्युत् आयोजनाको उत्पादन लागत अध्ययन प्रक्रियालगायतले नेपालको विद्युत् उत्पादन क्षेत्रमा नियमसङ्गत र जनउत्तरदायी लगानीको वातावरण सिर्जना गर्न खोजेको छ ।",
      "longContent": "काठमाडौँ, फागुन १५ गते । विद्युत् उत्पादन क्षेत्रमा प्रवर्धक तथा सर्वसाधारणको लगानी बढ्दै जाँदा पछिल्लो समय नियामकीय व्यवस्थापनलाई पनि चुस्त पार्ने प्रयास बलियो बन्दै आएको छ । ऊर्जा क्षेत्रको मुख्य नियामकीय निकाय विद्युत् नियमन आयोगले पछिल्लो पटक जारी गरेका विद्युत्मा खुला पहुँच निर्देशिका, जलाशययुक्त आयोजनाको विद्युत् खरिदबिक्रीसम्बन्धी निर्देशिका, कम्पनीमा संस्थागत सुशासनको मापदण्डको मसौदादेखि जलविद्युत् आयोजनाको उत्पादन लागत अध्ययन प्रक्रियालगायतले नेपालको विद्युत् उत्पादन क्षेत्रमा नियमसङ्गत र जनउत्तरदायी लगानीको वातावरण सिर्जना गर्न खोजेको छ ।आयोगले निरन्तर नियामकीय व्यवस्थापनमा अग्रसर हुँदै जाँदा यसमै निजी क्षेत्रले भने समग्रतामा सकारात्मक रहे पनि कतिपय प्रसङ्ग अमिल्दो रहेको टिप्पणी गरेको छ ।आयोगले गत सोमबार मात्रै पब्लिक लिमिटेड कम्पनीहरू लक्षित गर्दै सुशासनसम्बन्धी विभिन्न प्रावधानको मापदण्डको मसौदा बहसमा ल्याएको छ । यसमा सार्वजनिक खरिदका सिद्धान्त र व्यवस्थालाई मान्ने गरी खरिद नियमावली बनाउनुपर्ने र त्यस्तो खरिद नियमावलीका आधारमा खरिद कार्य गर्न पाउने व्यवस्था छ । यस अनुसार अब यस्ता कम्पनीले निर्माण गरेका आयोजनासँग प्रत्यक्ष वा परोक्ष सरोकार भएका कम्पनी, फर्म संयुक्त उपक्रम परामर्श सेवा वा समान आपूर्ति गर्न नपाउने व्यवस्था छ । त्यस्तै कर्मचारी नियुक्ति पनि विनियमावली लागु गरेर मात्र सोही अनुसार हुनुपर्ने र कम्पनीका कार्यकारी अधिकृत, कम्पनी सचिव तथा उच्च पदस्थ कर्मचारीलाई दुई वर्षको कुलिङ पिरियडको व्यवस्था अनिवार्य गरिएको छ ।स्वतन्त्र सञ्चालक नियुक्त हुनुपर्ने, सञ्चालक पद रिक्त राख्न नपाइने, सञ्चालक समितिमा महिला हुनुपर्ने, कर्मचारी भर्ना विनियममार्फत मात्रै गर्नुपर्ने जस्ता प्रावधान प्रस्तावित छन् ।  “हामी नियमनमा रहेर मर्यादित व्यवसाय गर्न जहिल्यै पनि तत्पर छौँ,” स्वतन्त्र ऊर्जा उत्पादकको संस्था नेपालका अध्यक्ष गणेश कार्की भन्नुहुन्छ, “नियामकीय प्रावधान कतिपय अव्यावहारिक र कार्यान्वयन नै गर्न नसकिने बनाइयो भने थप समस्या सिर्जना गर्छ ।”आयोग अहिले जलविद्युत् आयोजनाको विद्युत् उत्पादन लागतको बेन्चमार्क निर्धारण गर्ने प्रयासमा पनि जुटेको छ । यससम्बन्धी अध्ययन गरेर आयोजनामा हुने लगानी र त्यसको प्रतिफल गणना गरी लागतका आधारमा आयोजना नै वर्गीकरण गर्ने योजना आयोगको हो । आयोगका सदस्य डा. मधुसूदन अधिकारीका अनुसार अब बन्ने आयोजनालाई प्रतिमेगावाट लागतका आधारमा ग्रिन, एल्लो र रेड गरी वर्गीकरण गरिने छ । लगानीकर्तालाई प्रतिफल दिन नसक्ने खालका आयोजनामा सकेसम्म प्रवेश नगरून् र सर्वसाधारण पनि सेयर हिस्सा लिँदा सचेत बन्न आवश्यक सूचना प्राप्त गरून् भन्ने उद्देश्यले आयोग सो दिशामा अग्रसर भएको हो । लागत र प्रतिफल नहेरी जनताको लगानी फसाइदिने गरेको आरोप निजी क्षेत्रलाई लाग्दै आएको अवस्थामा सुरु लगानीमै पारदर्शिता ल्याउनले नीति आयोगको देखिन्छ ।यस्ता व्यवस्थाले सर्वसाधारणले लगानी गरेका कम्पनीको वित्तीयदेखि अन्य स्वस्थलाई चुस्त राख्न मिल्ने अपेक्षा आयोगको छ । अधिकारीका अनुसार धेरै जनता जोडिएको र ठुलो लगानी रहेको यो क्षेत्रलाई पारदर्शी बनाउने र उत्तरदायी बनाउनु अत्यावश्यक भएको छ । “हामीले विभिन्न नियामकीय प्रबन्धमार्फत निजी क्षेत्रको लगानी सुरक्षित, मर्यादित, प्रतिस्पर्धी र लाभग्राह्य बनाउने हो,” सदस्य अधिकारी भन्नुभयो, “मध्यमवर्गीय पुँजीपति र सर्वसाधारणको लगानी भएको र तीन दशक लामो अनुभव लिएको यो क्षेत्रलाई समयानुकूल नियमनमार्फत प्रवर्धन नै गर्ने आयोगको मनसाय हो ।”विद्युत् कम्पनीहरूमाथि अहिले दोहोरो आइजिन (इन्टरनेसनल सेक्युरिटिज आइडेन्टिफिकेसन नम्बर) सम्बन्धी व्यवस्थामार्फत अर्को नियमनको प्रयास भइरहेको छ । सिडिएस एन्ड क्लियरिङ लिमिटेडले धितोपत्र बोर्डमा कार्यान्वयनका लागि भन्दै प्रस्ताव गरेको अभौतिकीकरण कार्य सञ्चालन निर्देशिका, २०८२ मा सर्वसाधारण र संस्थापकको सेयर छुट्याउनका लागि दुई वटा आइजिन प्रयोगमा ल्याउने व्यवस्था गरिएको छ । एउटै आइजिनको प्रयोगले सेयरको प्रकृति छुट्याउन नसकिएको र यसले संस्थापकहरूले लक इन अवधि पूरा नहुँदै बिक्री हुने प्रवृत्ति बढ्दा सर्वसाधारण लगानीकर्ता मर्कामा परिरहेको सिडिएससीको बुझाइ छ । कम्पनीका मुख्य लगानीकर्ताले ‘लक इन पिरियड’ मै आफ्ना सेयर बिक्री गरेर जाने अनि आयोजना अलपत्र पार्ने गरेको आरोप लाग्ने गरेको छ । विद्युत नियमन आयोग पनि यो विषयमा सचेत देखिन्छ । “ठुला आयोजना र आमसर्वसाधारणको लगानी स्विकारेका व्यक्ति फरक तरिकाले बाहिरिएर जाँदा सबै लगानी जोखिममा पर्नु त भएन नि !” अधिकारी भन्नुहुन्छ, “अन्य आयोजना बनाउन वा लगानी विविधीकरण गर्न हामीले राइट सेयर जारी गर्ने उपाय दिएकै छौँ ।”आयोगले जलाशययुक्त उत्पादन केन्द्रको विद्युत् खरिदबिक्रीसम्बन्धी निर्देशिका पनि तयार गरेको छ । यस्ता आयोजनामा निजी क्षेत्रलाई सुरक्षित प्रवेश गराउने अभिलाषा राखेको देखिन्छ । आयोगको नियामकीय प्रयास बलियो बन्दै जाँदा निजी प्रवर्धक भने आफूमाथि अनावश्यक हस्तक्षेप हुने कुराले सशङ्कित देखिन्छन् । सरकार आफैँ सार्वजनिक खरिदको समस्या झेलेर आयोजना बनाउन सक्दैन अब निजी क्षेत्रले पनि त्यही मान्ने हो भने हाम्रा आयोजना बन्लान् त,” इप्पान अध्यक्ष कार्की भन्नुहुन्छ, “जलविद्युत् प्रवर्धन गर्ने नै हो भने आयोजना निर्माणपूर्ण दर्जनौँ निकाय धाउनुपर्ने, निर्णय नै समयमा नपाउने जस्ता उल्झन हटाइदिनेतर्फ आयोग तथा सरकार अग्रसर हुनु पर्छ ।”",
      "link": "https://gorkhapatraonline.com/news/193814",
      "image": "https://gorkhapatraonline.com/storage/media/339689/conversions/4532-original-thumb.jpg"
    },
    {
      "slug": "193810",
      "title": "कांग्रेसका पन्ध्र उम्मेदवारका दस प्रतिज्ञा",
      "timestamp": 1772150400000,
      "source": "gp",
      "content": "नेपाली कांग्रेसका काठमाडौँ, भक्तपुर र ललितपुरका १५ उम्मेदवारको ‘काठमाडौँ उपत्यका विकास प्रतिज्ञापत्र’ सार्वजनिक गरिएको छ । काठमाडौँको बृहत्तर एकीकृत विकासका लागि १० बुँदे प्रतिज्ञापत्र सार्वजनिक गरिएको हो । काठमाडौँमा बिहीबार आयोजित कार्यक्रममा तीन वटै जिल्लालाई एउटै सहरका रूपमा लिई स्थानविशेषका विशिष्ट मौलिक पक्षलाई दृष्टिगत गरी एकीकृत सहरी विकास योजना तर्जुमा गरी कार्यान्वयनको लक्ष्यसाथ कांग्रेस उम्मेदवारको प्रतिज्ञापत्र सार्वजनिक भएको हो ।",
      "longContent": "गोरखापत्र समाचारदाता काठमाडौँ, फागुन १५ गते । नेपाली कांग्रेसका काठमाडौँ, भक्तपुर र ललितपुरका १५ उम्मेदवारको ‘काठमाडौँ उपत्यका विकास प्रतिज्ञापत्र’ सार्वजनिक गरिएको छ । काठमाडौँको बृहत्तर एकीकृत विकासका लागि १० बुँदे प्रतिज्ञापत्र सार्वजनिक गरिएको हो । काठमाडौँमा बिहीबार आयोजित कार्यक्रममा तीन वटै जिल्लालाई एउटै सहरका रूपमा लिई स्थानविशेषका विशिष्ट मौलिक पक्षलाई दृष्टिगत गरी एकीकृत सहरी विकास योजना तर्जुमा गरी कार्यान्वयनको लक्ष्यसाथ कांग्रेस उम्मेदवारको प्रतिज्ञापत्र सार्वजनिक भएको हो । नेपाली कांग्रेसको ‘काठमाडौँ उपत्यका विकास प्रतिबद्धतापत्र’ मा विश्वको सफा, सुन्दर, विकसित, आधुनिक, सुशासित एवं जीवन्त सहरका रूपमा विकास गरिने उल्लेख छ । प्रतिज्ञापत्रमार्फत उपत्यकाको वहन क्षमताबमोजिम सहरको व्यवस्थापन गर्दै बृहत्तर सङ्घीय राजधानी पुनर्संरचना योजना कार्यान्वयन गर्न काठमाडौँ उपत्यका विकास प्राधिकरणलाई सृदृढ एवं सक्षम बनाइने अवधारणा ल्याइएको छ । प्रतिज्ञापत्रमा उपत्यकाको सडक यातायातलाई सहज, व्यवस्थित र अनुमानयोग्य बनाउन एकीकृत सहरी यातायात र स्मार्ट मोबिलिटी नीति अवलम्बन गर्दै मास ट्रान्सपोर्टसहितको सडक पूर्वाधार निर्माण तथा यातायात व्यवस्थापन गर्दा पैदलयात्री, साइकलयात्री तथा सबै नागरिकको आवश्यकतालाई विशेष ध्यान दिँदै केबल सिटीका रूपमा विकास गरिने उल्लेख छ । प्रतिज्ञापत्रमा भनिएको छ, “उपत्यकाभित्रको प्रदूषण नियन्त्रणका लागि एकीकृत मापदण्ड तयार पार्नुका साथै सार्वजनिक तथा पुरातात्त्विक स्थल संरक्षण तथा व्यवस्थापनका लागि एकीकृत योजना बनाई कार्यान्वयनमा ल्याइने छ ।”कांग्रेसले काठमाडौँ उपत्यकाका नदी संरक्षण, शुद्धीकरण तथा सौन्दर्यीकरणको एकीकृत योजना कार्यान्वयनमा ल्याउँदै आसपासका निकुञ्ज, सार्वजनिक वन तथा पार्कलाई संरक्षण गर्दै आरोग्य जीवनशैलीका लागि उचित योजना कार्यान्वयन गर्ने अवधारणा सार्वजनिक गरेको छ । साथै शिक्षा क्षेत्रलाई समयसापेक्ष, प्रविधिमैत्री र व्यावहारिक बनाउन आवश्यक गुणस्तरीय शिक्षामा सहज पहुँच सुनिश्चित गर्नुका साथै स्वास्थ्य सेवालाई सर्वसुलभ, गुणस्तरीय एवं प्रविधिमैत्री बनाई समग्र स्वास्थ्य प्रणालीलाई विश्वस्तरीय बनाउँदै लगिने प्रस्ट पारिएको छ । कांग्रेस उम्मेदवारले उपत्यकाको एकीकृत भूउपयोग नीति तर्जुमा गरी कार्यान्वयनमा ल्याउँदै सहरी पूर्वाधार, भवनसंहिता तथा ढल व्यवस्थापनसहितको पुनरुत्थान गुरुयोजना बनाई कार्यान्वयनमा ल्याउने तथा विपत् व्यवस्थापनका लागि पूर्वचेतावनीसहितका कमान्ड सेन्टर सञ्चालनमा ल्याउने प्रतिबद्धता व्यक्त गरेका छन् । प्रतिज्ञापत्रमा बढ्दो बेरोजगारी, गरिबी तथा असमानता घटाउन रोजगारीका अवसर सिर्जना गर्ने, युवालक्षित रोजगारी तथा डिजिटल प्रविधि एवं आइटीसँग जोडिएका उद्यमका विशेष कार्यक्रम सञ्चालन गर्ने, सामाजिक सुरक्षाका प्याकेजमार्फत गरिबी निवारण तथा विद्यमान असमानता कम गरी उपत्यकावासीको जीवन सहज बनाउने, सुकुम्बासी र अव्यवस्थित बसोबासलाई व्यवस्थित गर्न विशेष योजना कार्यान्वयनमा ल्याउने उल्लेख छ । प्रतिज्ञापत्रमा उपत्यकाको खानेपानी समस्याको दिगो समाधान गर्न कम्तीमा आगामी ५० वर्षको जनसङ्ख्यालाई ध्यानमा राखेर बृहत्तर योजना निर्माण गर्दै भूमिगत जलसतहको अवस्था सम्बोधन गर्ने गरी जलभण्डारण तथा जल पुनर्भरण योजना तर्जुमा गरी कार्यान्वयन गरिने प्रतिबद्धता व्यक्त गरिएको छ । कार्यक्रममा महामन्त्री प्रदीप पौडेलले काठमाडौँ उपत्यकाको दिगो व्यवस्थापन र विकास कांग्रेसको प्राथमिकतामा रहेको बताउँदै सामूहिक रूपमै एकीकृत विकासका लागि साझा प्रतिज्ञा गरिएको जानकारी दिनुभयो । काठमाडौँका उम्मेदवार प्रबल थापा, कविर शर्मा, रमेश अर्याल, सचिन तिमल्सेना, प्रदीप पौडेल, कृष्णसबुज बानियाँ, प्रमोदहरि गुरागाईं, सपना राजभण्डारी, नानु बास्तोला, हिमाल कार्की, ललितपुरका उम्मेदवार सहमहामन्त्री उदयशमशेर राणा, प्रेमकृष्ण महर्जन, जितेन्द्रकुमार श्रेष्ठ र भक्तपुरका उम्मेदवार किरण न्यौपाने र कविर राणाले प्रतिबद्धता व्यक्त गर्नुभएको हो । ‘आचारसंहिता पालना प्राथमिकतामा’यसैबिच कांग्रेसले निर्वाचन आचारसंहिता पालनालाई प्राथमिकता दिएको प्रस्ट पारेको छ ।  कांग्रेसका प्रवक्ता एवं केन्द्रीय प्रचारप्रसार समिति संयोजक देवराज चालिसेले बिहीबार पत्रकार सम्मेलन गरी आचारसंहितालाई अवमूल्यन एवं उल्लङ्घन गर्नु आधारभूत लोकतान्त्रिक मूल्यमान्यताविपरीत रहेको प्रस्ट पार्नुभएको हो । प्रवक्ता चालिसेले आचारसंहिताविपरीतका घटनाबारे छानबिन गर्दै तत्काल कारबाही गर्ने सवालमा कुनै विलम्ब नगर्न निर्वाचन आयोगसमक्ष माग गर्नुभयो । उहाँले भन्नुभयो, “चुनाव प्रचारका व्रmममा आ–आफ्ना दलका नीति र मान्यता जनतासमक्ष राख्नु स्वाभाविक मानिन्छ । तर नेपालको बहुलता र एकतालाई कमजोर पार्ने विभाजनकारी अभिव्यक्ति, सामाजिक सद्भावमाथि गहिरो प्रहार तथा व्यक्तिगत रूपमा घृणा र द्वेष फैलाउने कार्य सर्वथा अनुचित हो ।”प्रवक्ता चालिसेले लोकतन्त्र हाम्रा आफ्नै वाणी, कर्म र आचरणले सुसंस्कृत हुँदै र यसतर्फ सबै दल र नागरिक समाज प्रेरित हुनुपर्ने बताउनुभयो । उहाँले भन्नुभयो, “लोकतन्त्रमा शासनको वैधताको स्रोत जनताको मत हो । जनताले भयरहित वातावरणमा आफ्नो मतदान गर्न पाउने अधिकारको पूर्ण सम्मान गर्न सरकार र सम्बन्धित पक्षसँग आग्रह गर्दछौँ ।”प्रवक्ता चालिसेले अतिलोकप्रियता र प्रतिगमनका पक्षमा गैरजिम्मेवारी ढङ्गले आममनोविज्ञानलाई प्रभावित पार्ने तत्व शिथिल बन्दै गएको बताउनुभयो । उहाँले बदलिँदो राजनीतिक सङ्क्रमण अन्त्य गरी मुलुकको थिति समाल्ने एवं लोकइच्छा अनुसार सम्मानित जीवन र समुन्नत राष्ट्रका लक्ष्य पूरा गर्न सक्ने दल कांग्रेस हो भन्ने यथार्थ अबका केही दिनमा जनमतबाटै प्रमाणित हुने बताउनुभयो ।",
      "link": "https://gorkhapatraonline.com/news/193810",
      "image": "https://gorkhapatraonline.com/storage/media/339683/conversions/gagan-thapa-congress-cover-original-thumb.jpg"
    },
    {
      "slug": "193809",
      "title": "जैविक विविधता संरक्षण गर्ने समझदारी",
      "timestamp": 1772150400000,
      "source": "gp",
      "content": "नेपाल र भारत सरकारबिच जैविक विविधता संरक्षणसम्बन्धी द्विपक्षीय समझदारीपत्रमा हस्ताक्षर भएको छ । जैविक विविधता क्षेत्रमा साझा सहकार्य गर्ने गरी दुई देशबिच भारतको राजधानी नयाँदिल्लीमा हस्ताक्षर भएको हो ।  नेपालका वन तथा वातावरणमन्त्री माधवप्रसाद चौलागाईं तथा भारतका वातावरण, वन तथा जलवायु परिवर्तनमन्त्री भूपेन्द्र यादवको उपस्थितिमा नेपालतर्फबाट भारतका लागि नेपालका राजदूत डा. शङ्करप्रसाद शर्मा र भारततर्फबाट वातावरण, वन तथा जलवायु परिवर्तन मन्त्रालयका सचिव तन्मय कुमारले उक्त सम्झौतापत्रमा हस्ताक्षर गर्नुभएको हो ।",
      "longContent": "गोरखापत्र समाचारदाताकाठमाडौँ, फागुन १५ गते । नेपाल र भारत सरकारबिच जैविक विविधता संरक्षणसम्बन्धी द्विपक्षीय समझदारीपत्रमा हस्ताक्षर भएको छ । जैविक विविधता क्षेत्रमा साझा सहकार्य गर्ने गरी दुई देशबिच भारतको राजधानी नयाँदिल्लीमा हस्ताक्षर भएको हो ।नेपालका वन तथा वातावरणमन्त्री माधवप्रसाद चौलागाईं तथा भारतका वातावरण, वन तथा जलवायु परिवर्तनमन्त्री भूपेन्द्र यादवको उपस्थितिमा नेपालतर्फबाट भारतका लागि नेपालका राजदूत डा. शङ्करप्रसाद शर्मा र भारततर्फबाट वातावरण, वन तथा जलवायु परिवर्तन मन्त्रालयका सचिव तन्मय कुमारले उक्त सम्झौतापत्रमा हस्ताक्षर गर्नुभएको हो ।नेपाल र भारत दुई छिमेकी संयुक्त राष्ट्रसङ्घ अन्तर्गत जैविक विविधतालगायत विभिन्न वातावरण संरक्षणसम्बन्धी अन्तर्राष्ट्रिय महासन्धिको पक्षराष्ट्र भएका, दुवै राष्ट्रको सीमा जोडिएको क्षेत्रमा संरक्षित क्षेत्र र जैविक मार्ग रहेका तथा ती क्षेत्रमा हात्ती, गैँडा र बाधलगायत थुप्रै वन्यजन्तुले स्वतन्त्र र निर्वाध रूपमा सीमा वारपार गर्ने हुनाले दुवै देशले संरक्षित क्षेत्र, जैविक विविधता र वन्यजन्तुको अपराध नियन्त्र क्षेत्रमा आपसमा समन्वय र सहकार्य गर्न, जैविक विविधतासम्बन्धी साझा रणनीति अवलम्बन गर्न यस सम्झौताले सघाउने अपेक्षा गरिएको छ । दुई देशको सीमा जोडिएको क्षेत्रमा संरक्षित क्षेत्र र जैविक मार्ग रहेका तथा ती क्षेत्रमा हात्ती, गैँडा र बाघलगायत थुप्रै वन्यजन्तुले सीमा वारपार आवतजावत गर्ने गरेका छन् । त्यसैले पनि फिल्डमा कार्यरत कर्मचारीको क्षमता विकास गर्न, सीमा वारपार क्षेत्रमा हुने वन्यजन्तुको चोरीसिकार तथा अवैध व्यापार नियन्त्रण र नियमन गर्न, वन्यजन्तुबारे अध्ययन अनुसन्धान तथा अनुगमन गर्न तथा स्थानीयस्तरमा जनचेतना र क्षमता विकासमा सहकार्य गर्न यस समझदारीपत्रले महत्वपूर्ण भूमिका खेल्ने वन मन्त्रालयले जनाएको छ । मन्त्रालयका सहसचिव महेश्वर ढकालका अनुसार यस सम्झौता कार्यान्वयनले दुवै देशका सीमाआसपासको क्षेत्रमा नियमित गस्ती तथा बैठक आयोजना गरी अनुभव तथा ज्ञान आदानप्रदान गर्न, असल अभ्यासको विकास र विस्तार गर्न तथा वन्यजन्तु र अवैध व्यापारसम्बन्धमा तत्काल सूचना आदानप्रदान गरी दुवै देशको जैविक विविधता संरक्षणमा ठुलो टेवा पुग्ने छ । वन्यजन्तुको अन्तर्राष्ट्रिय अपराध नियन्त्रण र नियमन गर्नका लागि दुवै देशले वन्यजन्तु अपराधसम्बन्धी सूचना दक्षिण एसिया वन्यजन्तु कानुन कार्यान्वयन सञ्जाललाई उक्त सूचना आदानप्रदान गर्न सक्ने व्यवस्थासमेत समझदारीपत्रमा गरिएको छ ।नेपालको तर्फबाट उक्त समझदारीलाई कार्यान्वयनमा लैजान वन तथा वातावरण मन्त्रालय तथा मातहतका वन तथा भू–संरक्षण विभाग र राष्ट्रिय निकुञ्ज तथा वन्यजन्तु संरक्षण विभाग र स्थानीयस्तरमा सम्बन्धित प्रदेशका वन तथा वातावरण मन्त्रालय, संरक्षित क्षेत्र र डिभिजनल वन कार्यालयले समन्वय र सहकार्य गर्ने ढकालले औँल्याउनुभएको छ । कुनै एक राष्ट्रले कूटनीतिक माध्यमबाट लिखित जानकारी नगरेसम्म हरेक पाँच वर्षमा सम्झौता स्वतः नवीकरण हुने तथा हरेक तीन वर्षमा सम्झौता पुनरवलोकन गर्ने व्यवस्था समझदारीपत्रमा गरिएको छ । समझदारीपत्र कार्यान्वयन दौरानमा कुनै समस्या उत्पन्न भएमा आपसी समझदारीमा समाधान गरिने ढकालले जानकारी दिनुभएको छ ।",
      "link": "https://gorkhapatraonline.com/news/193809",
      "image": "https://gorkhapatraonline.com/storage/media/339682/conversions/batabaran-original-thumb.jpg"
    },
    {
      "slug": "193808",
      "title": "महानगरका एघार विद्यालयमा विशेष कक्षा",
      "timestamp": 1772150400000,
      "source": "gp",
      "content": "माध्यमिक शिक्षा परीक्षा (एसइई) को नतिजा सुधार्ने उद्देश्यले काठमाडौँ महानगरपालिकाको शिक्षा विभागले विशेष कक्षा सुरु गरेको छ ।   पहिलो चरणमा छ वटा विद्यालयमा यस्तो कक्षा सुरुवात गरिएको महानगरपालिकाले जनाएको छ । गत वर्षहरूमा लिइएको एसइई परीक्षामा ५० प्रतिशतभन्दा कम विद्यार्थी उत्तीर्ण भएका विद्यालयमा विशेष कक्षा सञ्चालन गर्ने विभागको योजना छ । कुल ११ वटा विद्यालयमा यस्तो कार्यक्रम सञ्चालन गर्ने योजना महानगरपालिकाको छ ।",
      "longContent": "गोरखापत्र समाचारदाताकाठमाडौँ, फागुन १५ गते । माध्यमिक शिक्षा परीक्षा (एसइई) को नतिजा सुधार्ने उद्देश्यले काठमाडौँ महानगरपालिकाको शिक्षा विभागले विशेष कक्षा सुरु गरेको छ । पहिलो चरणमा छ वटा विद्यालयमा यस्तो कक्षा सुरुवात गरिएको महानगरपालिकाले जनाएको छ । गत वर्षहरूमा लिइएको एसइई परीक्षामा ५० प्रतिशतभन्दा कम विद्यार्थी उत्तीर्ण भएका विद्यालयमा विशेष कक्षा सञ्चालन गर्ने विभागको योजना छ । कुल ११ वटा विद्यालयमा यस्तो कार्यक्रम सञ्चालन गर्ने योजना महानगरपालिकाको छ । यीमध्ये पहिलो चरणमा धेरै विद्यार्थी भएका गीतामाता माध्यमिक विद्यालय, कोटेश्वर सरस्वती माध्यमिक विद्यालय, जुद्धोदय माध्यमिक विद्यालय, पद्मकन्या माध्यमिक विद्यालय, परोपकार माध्यमिक विद्यालय र गुह्येश्वरी बालशिक्षा माध्यमिक विद्यालयमा कक्षा सुरु गरिएको हो । यी विद्यालयमा विशेष कक्षा आवश्यकता भएका ५२३ जना विद्यार्थीलाई कक्षामा सहभागी गराइने छ । विषयविज्ञ, स्रोत शिक्षक, सेवानिवृत्त शिक्षकले पढाउने छन् । न्यून नतिजा र न्यून विद्यार्थी भएका प्रभात माध्यमिक विद्यालय, नवयुग माध्यमिक विद्यालय, नेपाल आदर्श माध्यमिक विद्यालय, भक्त विद्याश्रम माध्यमिक विद्यालय र नन्दी रात्रि माध्यमिक विद्यालयमा आउँदो चैत ३ गतेपछि कक्षा सञ्चालन हुने छन् ।  यी विद्यालयका १०४ जना विद्यार्थीलाई विशेष कक्षामा सहभागी गराइने छ । यी दुवै समूहमा गरी ६२७ जना विद्यार्थीलाई विशेष कक्षा प्रदान गरिने छ । यो कुल परीक्षार्थीको १३ प्रतिशत हो । महानगरपालिकाका शिक्षा विभागका प्रमुख नमराज ढकालका अनुसार यस वर्ष महानगरपालिकाभित्रका सामुदायिक विद्यालयबाट करिब चार हजार ५५७ जना विद्यार्थी एसइईमा सहभागी हुने छन् । पछिल्ला वर्ष महानगरपालिकाले आफ्नो क्षेत्रका सामुदायिक विद्यालयको पढाइको स्तर सुधार्न पाठ्यक्रम, सहपाठ्यक्रम र अतिरिक्त पाठ्यक्रमलाई एकीकृत गरेर विद्यालयको शैक्षिक वातावरणमा सुधार ल्याएको छ । प्रधानाध्यापकलाई व्यवस्थापकीय पक्षसहित, शिक्षकलाई विषयगत तालिम तथा समग्र चेतना विकासको आधारभूत तालिम, प्रविधिमा जोड्ने सिप, शैक्षिक क्रियाकलापको सबलीकरणका लागि डिजिटल क्रियाकलाप, शिक्षण सिकाइ पेडागोजीमा सुधार, असल अभ्यास आदानप्रदान, विद्यार्थीको नतिजा सुधार तथा सफलताका लागि योगदान गर्ने कार्यक्रम हुन् । २०८१ को एसइईमा सहभागी विद्यार्थीमध्ये ७८९ जना विद्यार्थीले ३.६१ देखि ४ जिपिए प्राप्त गरेका थिए ।",
      "link": "https://gorkhapatraonline.com/news/193808",
      "image": "https://gorkhapatraonline.com/storage/media/339681/conversions/Ganesh-Mavi-1-original-thumb.jpg"
    },
    {
      "slug": "193807",
      "title": "चुनावी प्रतिस्पर्धामा गालीको वर्षा",
      "timestamp": 1772150400000,
      "source": "gp",
      "content": "राष्ट्रिय स्वतन्त्र पार्टीका सभापति रवि लामिछाने र उहाँकी पत्नी निकिता पौडेलले मङ्गलबार मनकामना मन्दिरको दर्शनपछि राखेको तस्बिरमा ‘सहकारी ठगीको रकम फिर्ता गर्ने बुद्धि मनकामना माताले दिऊन्’ । ‘किर्ते हस्ताक्षर गरेर गरिब जनता ठगेको पाप नलागोस्’ । ‘जय सहकारी’ जस्ता प्रतिक्रियाको ओइरो आयो ।   नेपाली कांग्रेसका सभापति गगनकुमार थापाले सर्लाहीको चुनावी कार्यक्रमबाट सार्वजनिक गर्नुभएको तस्बिरमा प्रतिक्रिया आयो, ‘बाख्रोले पनि यसपालि घन्टी बजाउने भयो’ । ‘प्रमाण नभएको खाली पानाको भेट किताबसँग’ ।",
      "longContent": "काठमाडौँ, फागुन १५ गते । राष्ट्रिय स्वतन्त्र पार्टीका सभापति रवि लामिछाने र उहाँकी पत्नी निकिता पौडेलले मङ्गलबार मनकामना मन्दिरको दर्शनपछि राखेको तस्बिरमा ‘सहकारी ठगीको रकम फिर्ता गर्ने बुद्धि मनकामना माताले दिऊन्’ । ‘किर्ते हस्ताक्षर गरेर गरिब जनता ठगेको पाप नलागोस्’ । ‘जय सहकारी’ जस्ता प्रतिक्रियाको ओइरो आयो । नेपाली कांग्रेसका सभापति गगनकुमार थापाले सर्लाहीको चुनावी कार्यक्रमबाट सार्वजनिक गर्नुभएको तस्बिरमा प्रतिक्रिया आयो, ‘बाख्रोले पनि यसपालि घन्टी बजाउने भयो’ । ‘प्रमाण नभएको खाली पानाको भेट किताबसँग’ ।नेकपा (एमाले) अध्यक्ष केपी शर्मा ओलीको फेसबुकमा व्यक्त प्रतिक्रिया यति अश्लील छन् कि यहाँ उल्लेख गर्न सक्नेखालका छैनन् । नेकपाका संयोजक पुष्पकमल दाहाल ‘प्रचण्ड’ को तस्बिरमा ‘गाइखाने’, ‘हत्यारा’ जस्ता आपत्तिजनक प्रतिक्रिया यत्रतत्र देखिन्छन् । यी केही प्रतिनिधि घटना मात्र हुन् । फागुन २१ गते हुने प्रतिनिधि सभा निर्वाचन नजिकिँदै उम्मेदवारबिच चुनावी प्रतिस्पर्धा बढ्दै गर्दा कार्यकर्तामा एक–अर्काप्रति घृणा, आक्षेप र अश्लील गालीको वर्षा तीव्र रूपमा बढेको छ । प्रहरीको आन्तरिक विश्लेषणमा चुनावको मिति नजिकिँदै गर्दा यस्ता घृणा, द्वेष, भ्रम फैलाउने सन्देश बढ्न सक्ने आकलन गरी सोही अनुसारको तयारी अपनाइएको छ । नेपाल प्रहरीका केन्द्रीय प्रवक्ता अविनारायण काफ्लेका अनुसार सामाजिक सञ्जाल नियमन, अनुगमन र कारबाहीका लागि केन्द्रदेखि जिल्ला तहसम्म प्राविधिक प्रहरीको विशेष टोली परिचालन गरिएको छ । प्रहरी प्रधान कार्यालय, साइबर ब्युरोको विशेष युनिटबाट अनुगमन भइरहेको छ भने प्रदेश र जिल्ला तहमा विज्ञ प्रहरी टोली नै परिचालन गरिएको बताउँदै प्रहरी प्रवक्ता काफ्लेले भन्नुभयो, “यस्तो गतिविधिमा संलग्नलाई पहिला सम्झाउने, हटाउन लगाउने र साइबर कानुनै उल्लङ्घन गरेको पाइएमा कानुनी कारबाही गर्ने गरी विभिन्न टोली परिचालन गरिएको छ ।” साइबर अपराधमा पीडितहरू आवेग र उत्तेजना आक्षेपका सिकार भइरहेका छन् । कतिपय व्यक्तिका नग्न तस्बिरमा व्यक्तिको मुहार जोडी विभिन्न सामाजिक सञ्जालमा राख्ने, अश्लील फोटो तथा भिडियो सामाजिक सञ्जालमा प्रकाशित गर्ने, अरूको सूचना आफ्नो नियन्त्रणमा लिई फिरौती माग गर्ने जस्ता प्रवृत्ति बढ्दो छ । कतिपय नक्कली अकाउन्ट बनाई अन्य व्यक्तिको तस्बिर प्रयोग गरी एक–अर्काविरुद्ध गाली बेइज्जत गर्ने तथा दुःख दिने, सरकारी तथा अन्य सङ्घ संस्थाको वेबसाइट ह्याक गर्ने र अनलाइन ठगी गर्ने जस्ता प्रवृत्ति पनि बढेको छ । यस्ता अपराध हुन नदिन नेपाल प्रहरीले सचेतना फैलाउने, अपराधीलाई कानुनी दायरामा ल्याउने र साइबर ब्युरोलाई अझ प्रभावकारी बनाउँदै अनुसन्धान र कारबाहीलाई तीव्रता दिने अभियान चलाएको छ । सामाजिक सञ्जाल दुरुपयोग गरी चरित्रहत्या गर्ने, ठगी गर्ने, दुव्र्यवहार गर्ने, पीडितको तस्बिरमा अश्लीलता जोडी दुःख दिने, कम्प्युटर सामग्रीमा अनधिकृत पहुँच पु¥याई डाटा नष्ट गरी हानिनोक्सानी पु¥याउने, पीडितको चरित्रहत्या गर्ने भिडियो, अन्तर्वार्ता तथा फोटोसहितको विवरण युट्युब च्यानलमार्फत प्रसारण गर्ने जस्ता साइबर अपराधका घटना एकपछि अर्को गरी बढ्न थालेका छन् । विद्युतीय कारोबार ऐन, २०६३ अन्तर्गतको कसुरमा साइबर अपराधमा संलग्नलाई कानुनी दायरामा ल्याई कारबाही हुने गरेको छ ।",
      "link": "https://gorkhapatraonline.com/news/193807",
      "image": "https://gorkhapatraonline.com/storage/media/339680/conversions/ecn-okay-original-thumb.jpg"
    },
    {
      "slug": "193806",
      "title": "उम्मेदवारीमा ४०–४९ उमेरकै वर्चस्व",
      "timestamp": 1772150400000,
      "source": "gp",
      "content": "प्रतिनिधि सभाका २७५ सदस्यका लागि फागुन २१ गते निर्वाचन सम्पन्न हुँदै छ । २०७९ को निर्वाचनबाट गठित प्रतिनिधि सभा भदौ २३ र २४ को आन्दोलनपछि विघटन भएसँगै नयाँ निर्वाचन हुँदै छ । पहिलो हुने निर्वाचित हुने निर्वाचन प्रणाली (प्रत्यक्ष) बाट १६५ र समानुपातिक निर्वाचन प्रणालीतर्फ ११० सदस्य निर्वाचित हुने छन् । प्रत्यक्ष र समानुपातिक दुवै निर्वाचन प्रणालीतर्फ गरी कुल छ हजार ५४१ जना उम्मेदवार चुनावी मैदानमा छन् । जसमध्ये २७५ जना फागुन २१ को निर्वाचनबाट निर्वाचित हुने छन् ।",
      "longContent": "गोरखापत्र समाचारदाताकाठमाडौँ, फागुन १५ गते । प्रतिनिधि सभाका २७५ सदस्यका लागि फागुन २१ गते निर्वाचन सम्पन्न हुँदै छ । २०७९ को निर्वाचनबाट गठित प्रतिनिधि सभा भदौ २३ र २४ को आन्दोलनपछि विघटन भएसँगै नयाँ निर्वाचन हुँदै छ । पहिलो हुने निर्वाचित हुने निर्वाचन प्रणाली (प्रत्यक्ष) बाट १६५ र समानुपातिक निर्वाचन प्रणालीतर्फ ११० सदस्य निर्वाचित हुने छन् । प्रत्यक्ष र समानुपातिक दुवै निर्वाचन प्रणालीतर्फ गरी कुल छ हजार ५४१ जना उम्मेदवार चुनावी मैदानमा छन् । जसमध्ये २७५ जना फागुन २१ को निर्वाचनबाट निर्वाचित हुने छन् । निर्वाचनमा प्रत्यक्षतर्फ ६१ निर्वाचन चिह्नमा ६५ राजनीतिक दल चुनावी मैदानमा छन् भने समानुपातिकतर्फ ५७ निर्वाचन चिह्नमा ६३ राजनीतिक दल रहेका छन् । चुनावमा प्रत्यक्षतर्फ तीन हजार ४०६ उम्मेदवार छन् । जसमा पुरुष उम्मेदवार तीन हजार १७ र महिला उम्मेदवार ३८८ तथा अन्य समूहबाट एक उम्मेदवार छन् । समानुपातिकमा तीन हजार १३५ उम्मेदवार चुनावी मैदानमा छन् । जसमा पुरुष एक हजार ७७२ र महिला उम्मेदवार एक हजार ३६३ जना रहेका छन् । दुवै निर्वाचन प्रणालीतर्फ ४० देखि ४९ वर्ष समूहका सबैभन्दा बढी उम्मेदवार छन् । प्रत्यक्षमा ३० वर्षमुनिका उम्मेदवार २०१ छन् । ३० देखि ३९ वर्ष समूहका उम्मेदवार ७४९ रहेका छन् । ४० देखि ४९ वर्ष उमेर समूहका एक हजार ७७ जना छन् । ५० देखि ५९ वर्ष समूहका उम्मेदवार ८९४ जना प्रतिस्पर्धामा छन् । ६० देखि ६९ वर्ष समूहका उम्मेदवार ३९५ जना प्रत्यक्षतर्फको चुनावी प्रतिस्पर्धामा छन् । ७० वर्षदेखि ७९ वर्ष समूूहका ८३ जना र ८० वर्षमाथिका ७ जना उम्मेदवार चुनावी मैदानमा छन् । समानुपातिकमा पनि ४०–४९ उमेर समूहकै उम्मेदवारको वर्चस्व छ । समानुपातिकमा ३० वर्षमुनिका उम्मेदवार १६८ जना रहेका छन् । ३० देखि ३९ वर्ष उमेर समूहका उम्मेदवार ६८६ जना रहेका छन् । ४० देखि ४९ वर्ष उमेर समूहका उम्मेदवार ९९१ जना रहेका छन् ।  ५० देखि ५९ वर्ष उमेर समूहका ७४१ जना उम्मेदवार चुनावी प्रतिस्पर्धामा छन् । ६० देखि ६९ उमेर समूहका ४१९ जना, ७० देखि ७९ उमेर समूहका ११८ जना र ८० वर्षमाथिका १२ उम्मेदवार रहेका छन् । कुल उम्मेदवारमध्ये झन्डै ३१ प्रतिशत खसआर्य समुदायका छन् । ३४ दशमलव ५० प्रतिशत खसआर्यका उम्मेदवार छन् । आदिवासी जनजाति उम्मेदवार सङ्ख्या २७ दशमलव ३० प्रतिशत, मधेशी २४ दशमलव ८७ प्रतिशत उम्मेदवार रहेका छन् । दलित उम्मेदवार ६ दशमलव ७५ प्रतिशत रहेका छन् । मुस्लिम ३ दशमलव ९९ र थारू उम्मेदवार २ दशमलव ५८ प्रतिशत रहेका छन् । आसन्न निर्वाचनमा कुल मतदाता एक करोड ८९ लाख तीन हजार ६८९ रहेका छन् । जसमध्ये पुरुष ९६ लाख ६३ हजार ३५८ र महिला ९२ लाख ४० हजार १३१ छन् । निर्वाचनका लागि १० हजार ९६७ मतदान स्थल र २३ हजार ११२ मतदान केन्द्र तोकिएका छन् ।",
      "link": "https://gorkhapatraonline.com/news/193806",
      "image": "https://gorkhapatraonline.com/storage/media/339679/conversions/ecn-okay-original-thumb.jpg"
    },
    {
      "slug": "193804",
      "title": "प्रदेश राजधानीका पूर्वाधार प्राथमिकतामा",
      "timestamp": 1772150400000,
      "source": "gp",
      "content": "प्रतिनिधि सभा निर्वाचनको मिति नजिकिएसँगै राजनीतिक दल र उम्मेदवार आफ्ना भावी योजना र कार्यक्रमसहित मतदातासमक्ष पुग्ने क्रमले तीव्रता पाएको छ । बागमती प्रदेशको राजधानीका उम्मेदवार तथा दलको प्राथमिकता पूर्वाधारमै केन्द्रित भएको छ ।",
      "longContent": "राममणि दाहालमकवानपुर, फागुन १५ गते । प्रतिनिधि सभा निर्वाचनको मिति नजिकिएसँगै राजनीतिक दल र उम्मेदवार आफ्ना भावी योजना र कार्यक्रमसहित मतदातासमक्ष पुग्ने क्रमले तीव्रता पाएको छ । बागमती प्रदेशको राजधानीका उम्मेदवार तथा दलको प्राथमिकता पूर्वाधारमै केन्द्रित भएको छ ।विगतको निर्वाचनमा भन्दा फरक अभ्यास देखिएको यस पटकको निर्वाचनमा दल र उम्मेदवारलाई भावी योजनाका बारेमा प्रश्न गर्न थालेका मतदाताले सङ्घीय संसद्मा पुगेर नीति नियम बनाउनेदेखि आफ्नो गाउँठाउँको विकास तथा योजनाका बारेमा समेत उम्मेदवारहरूसँग प्रतिबद्धता खोजेका हुन् ।  देश सङ्घीयतामा गएसँगै हेटौँडा उपमहानगरपालिका प्रदेश राजधानी बनेको नौ वर्ष भइसकेको छ । अझै हेटौँडाको व्यवस्थित र योजनाबद्ध विकासको सुरुवात हुन सकेको छैन । प्रदेश सरकारले प्रशासनिक भवन अभाव बेहोर्दै आएको छ । अझ गत भदौमा भएको जेनजी विद्रोहका क्रममा प्रदेशका मन्त्रालय र कार्यालयहरूको संरचनामा तोडफोड र आगजनी भएपछि खुम्चिएर प्रदेश सरकार सेवा प्रवाह र कार्यसम्पादन कठिन बनेको छ । कतिपय मन्त्रालय भाडाका घर र मातहतका कार्यालयबाट चलेका छन् । मुख्यमन्त्री कार्यालय नै साबिकको जिविसको भवनमा रहेको छ ।प्रदेशको प्रशासनिक भवनका लागि हेटौँडा उपमहानगरपालिका–१६ मा जग्गाको पहिचानसहित  विस्तृत परियोजना प्रस्तावसमेत बनेको छ । तर प्रशासनिक भवन निर्माण गर्न बजेट विनियोजन हुँदै आए पनि सङ्घीय सरकारले जग्गाको टुङ्गो नलगाउँदा प्रदेश सरकारको योजना अलपत्र अवस्थामा छ । बागमती प्रदेश उद्योग परिसङ्घका उपाध्यक्ष स्वागतराज प्याकुरेल प्रदेश राजधानीसमेत रहेको हेटौँडाको समुचित विकासका लागि सबै किसिमका पूर्वाधार बनाउनुपर्नेमा जोड दिनुहुन्छ । “प्रादेशिक राजधानीमा व्यवस्थित र योजनाबद्ध विकास आवश्यक छ,” उहाँले भन्नुभयो, “सडकलगायतका पूर्वाधार बन्छन् । अधुरो र अधकल्चो छाडिन्छ, कतै पैदलमार्ग त कतै ढल हुँदैन, पूर्वाधार विकासलाई व्यवस्थित गर्ने गरी दल र उम्मेदवारको प्रतिबद्धता आउनु पर्छ ।” हेटौँडा उपमहानगरपालिकाका १९ वटा वडामध्ये १५ वटा वडा निर्वाचन क्षेत्र नम्बर १ र चार वटा वडा निर्वाचन क्षेत्र नम्बर २ मा पर्छ ।  कृषि तथा वन विश्वविद्यालयका प्राध्यापक डा. बलराम भट्ट हेटौँडा नगरबाट सहरमा परिणत भएकाले अब सहरी आधारभूत आवश्यकता पूर्ति हुनुपर्ने कार्यक्रम र योजना दल उम्मेदवारका मुद्दा बन्नुपर्ने सुझाउनुहुन्छ । उहाँले हेटौँडालाई शैक्षिक हब बनाउन खोजिए पनि समन्वय अभाव भएको भन्दै सामाजिक पूर्वाधारलाई जोड दिएर योजना र नीति बनाउने गरी उम्मेदवारले सङ्घीय संसद्मा आवाज लैजानुपर्ने बताउनुभयो । औद्योगिक क्षेत्रलाई प्राथमिकता हेटौँडाको विकाससँगै औद्योगिक क्षेत्रको मुद्दालाई यहाँका उम्मेदवारहरूले समेटे पनि दलका केन्द्रीय घोषणापत्रमा ती मुद्दाले प्राथमिकता पाउन सकेको छैन । दलहरूका केन्द्रीय प्रतिबद्धताले देशकै सबैभन्दा ठुलो औद्योगिक क्षेत्रमध्येको एक हेटौँडा औद्योगिक क्षेत्रको प्रवर्धन र प्रस्तावित मयुरधाप औद्योगिक क्षेत्रको निर्माणलाई समेटेको छैन ।नेपाली कांग्रेसले आफ्नो घोषणापत्रमा २०४८ देखि करिब तीन वर्ष उद्योग स्थापना र रोजगारी सिर्जनासँगै अर्थतन्त्रले उचाइ लिएको समय भनेको छ । तर हेटौँडामा स्थापना भएका रोजगारमूलक र निर्यातमूलक प्रमुख राष्ट्रिय तथा बहुराष्ट्रिय उद्योग पछिल्लो समयमा बन्द र पलायन भएका छन् । आव २०५७/५८ मा मकवानपुरबाट दुई अर्ब २९ करोड नौ लाख २७ हजार रुपियाँ बराबरको निर्यात व्यापार भएकोमा गत आवमा ४० करोड ४२ लाख ८२ लाख ७९ हजार ९४३ रुपियाँ बराबरको निर्यात हुनुले औद्योगिकीकरण दल र उम्मेदवारको नारामा मात्र सीमित बनेको छ । “सरकारको एउटा निकायले मयुरधाप औद्योगिक क्षेत्रका लागि जग्गा दियो, अर्को निकाय मुद्दमा गयो,” परिसङ्घ उपाध्यक्ष प्याकुरेलले प्रश्न गर्नुभयो, “अब कसरी बन्छ लगानीको वातावरण ?” स्वदेशी उत्पादनको प्रवर्धन गर्ने नीति आवश्यक भएको भन्दै उहाँले कच्चा पदार्थ आयात गर्ने उद्योग र तयारी वस्तुको आयात गर्नेमाथि एउटै व्यवहार गर्दा समस्या आएकाले कानुनमा सुधारको प्रतिबद्धता आवश्यक भएको सुनाउनुभयो । क्षेत्र नम्बर १ का कांग्रेसका उम्मेदवार महालक्ष्मी उपाध्याय डिना हेटौँडा औद्योगिक क्षेत्रमा बन्द भएको उद्योगको जग्गामा नयाँ उद्योग स्थापना गर्न पहल गर्ने बताउनुहुन्छ । उहाँले प्रस्तावित मयुरधाप औद्योगिक क्षेत्र निर्माणमा देखिएको कानुनी समस्या समाधानमा सहजीकरण गर्ने बताउनुभयो ।यस्तै क्षेत्र नम्बर १ का नेकपा (एमाले) का उम्मेदवार रामेश्वर रानाले औद्योगिक क्षेत्रको प्रवर्धनलाई आफ्नो मुद्दा बनाउनुभएको छ । क्षेत्र नम्बर १ का नेपाली कम्युनिस्ट पार्टीका उम्मेदवार विजय गौतम र राप्रपाका उम्मेदवार दीपकबहादुर सिंहले पनि रोजगारी सिर्जना र औद्योगिकीकरणको सवाललाई आफ्नो चुनावी मुद्दा बनाएर सार्वजनिक गर्नुभएको छ ।दलका केन्द्रीय घोषणापत्रमा हेटौँडाकांग्रेसले केन्द्रीय घोषणापत्रमा प्रदेश र स्थानीय सरकारका पूर्वाधार क्षेत्रका गौरवका योजनाहरूमा थप स्रोत उपलब्ध गराउने भनेको छ ।राष्ट्रिय राजधानी काठमाडौँबाट प्रदेशको राजधानी हेटौँडा छिटो र सहज रूपमा जोड्ने एउटा सडकलाई सबै समय आवागमन नरोकिने गरी एक वर्षभित्र स्तरोन्नति गर्ने, प्रदेश राजधानीमा सवारी बत्ती तथा क्यामेरा प्रयोगबाट सवारी आवागमन नियमन गर्ने र प्रदेश राजधानीलाई विशिष्टीकृत केन्द्रका रूपमा विकास गर्ने सवाल समेटेको छ । यस्तै कांग्रेसले बागमती प्रदेश विश्वविद्यालय र मदन भण्डारी स्वास्थ्य विज्ञान प्रतिष्ठानले उच्च शिक्षा र स्वास्थ्य सेवामा आत्मनिर्भरता बढाएको भन्दै प्रस्तावित पोष्टबहादुर बोगटी सुरुङमार्गलाई आफ्नो घोषणापत्रमा उल्लेख गरेको छ ।एमाले नेतृत्वको सरकारले सुरु गरेको काठमाडौँ–तराई द्रुतमार्ग निर्धारित समयमा सम्पन्न गर्ने प्रतिबद्धता जनाएको छ । उता नेकपाको केन्द्रीय चुनावी प्रतिबद्धतामा सातै प्रदेशमा कृषि औद्योगिक पार्क स्थापना गर्ने भनेको छ । रास्वपले हेटौँडालगायतका सहरमा नयाँ बाइपास सडक बनाउने मुद्दा अघि सारेको छ । प्राध्यापक भट्ट गत भदौ २३ गते सुशासनका माग गर्दै जेनजीले गरेको विद्रोह र २४ गतेको विध्वंसको घटनालाई मूल मुद्दा बनाएर उम्मेदवार जानुपर्ने सुझाउँदै हेटौँडाको मानव संशाधनको उपयोग उम्मेदवारको प्रमुख मुद्दा हुनुपर्ने बताउनुहुन्छ । यस्तै हेटौँडा बजार क्षेत्रको राजमार्ग विस्तार, मानव र वन्यजन्तुबिचको द्वन्द्व, अव्यवस्थित बसोबासी, सुकुमवासीलगायत समस्या लामो समयदेखि चुनावी मुद्दा बन्दै आएको छ । राजमार्ग विस्तारबाट प्रभावितले क्षतिपूर्ति र मुआब्जा माग गर्दै आएका छन् ।क्षेत्र नम्बर १ का रास्वपाका उम्मेदवार प्रकाश गौतमले सुशासनसँगै देशभित्रै रोजगारीको अवसर सिर्जना गर्न काम गर्ने सार्वजनिक प्रतिबद्धता जनाउँदै आउनुभएको छ । कांग्रेसका उम्मेदवार उपाध्यायले बागमती र बकैया गाउँपालिकालाई कृषि तथा पशुपालनको पकेट क्षेत्रका रूपमा विकास गर्न पहल गर्ने बताउनुभयो । एमाले उम्मेदवार रानाले नयाँ उद्योग स्थापना तथा उत्पादन र रोजगारी वृद्धि गर्ने योजना अघि सार्नुभएको छ । यस्तै नेकपाका उम्मेदवार गौतमले उद्योग र उद्यमशीलता अन्तर्गत साना तथा घरेलु उद्योग प्रवर्धनको योजना ल्याउनुभएको छ । राप्रपाका उम्मेदवार सिंहले हेटौँडामा रोजगारीको पहलसँगै निर्यातमुखी उद्योग प्रवर्धनका लागि पहल गर्ने प्रतिबद्धता सार्वजनिक गर्नुभएको छ ।",
      "link": "https://gorkhapatraonline.com/news/193804",
      "image": "https://gorkhapatraonline.com/storage/media/339674/conversions/Water-Treatment-Plant@-Hetauda-original-thumb.jpg"
    },
    {
      "slug": "193802",
      "title": "कालीका मन्दिर परिसरमा चैते दशैं मेला हुने",
      "timestamp": 1772064000000,
      "source": "gp",
      "content": "चैते दशैंको अवसरमा बागलुङ कालीका मन्दिर परिसरमा विविध कार्यक्रमसहित मेला आयोजना गरिने भएको छ ।",
      "longContent": "रामकृष्ण बोहराबागलुङ, फागुन १४ गते । चैते दशैंको अवसरमा बागलुङ कालीका मन्दिर परिसरमा विविध कार्यक्रमसहित मेला आयोजना गरिने भएको छ । कालीका भगवती गुठी व्यवस्थापन समितिको आयोजनामा हुने मेला चैत १० देखि १४ गतेसम्म चल्ने छ । चैते दशै मेलामा राष्ट्रिय लोकदोहोरी गीत, कालिका कप पुरुष तथा महिला भलिबल र छेलो प्रतियोगितासँगै साँस्कृतिक कार्यक्रम आयोजना गरिएको गुठी व्यवस्थापन समितिले बिहीबार पत्रकार सम्मेलन गरी जानकारी दिएको छ । मेलाको मुख्य आकर्षणको रुपमा रहेको छेलो प्रतियोगिताको विजेतालाई नगद ३० हजार रुपियाँ प्रदान गरिनेछ । लोकदोहोरी गीत प्रतियोगितामा प्रथम हुनेले नगद २ लाख, द्वितीय हुनेले १ लाख र तृतीय हुने ५० हजार रुपियाँ प्राप्त गर्ने छन् । सर्वाेत्कृष्ट गायनतर्फ ५ हजार रुपियाँ पुरस्कारको व्यवस्था गरिएको छ । कालिका कप खुल्ला पुरुष भलिबलमा विजेता टोलीले ३ लाख, उपविजेताले १ लाख ५० हजार, सेमीफाइनल पुग्ने टोलीले ५० र सर्वाेत्कृष्ट खेलाडिलाई ५ हजार रुपियाँ प्रदान गरिने गुठीका अध्यक्ष भूपेन्द्र खड्काले जानकारी दिनुभयो । यस्तै, महिला भलिबलको विजेताले १ लाख, उपविजेताले ५० हजार, सेमीफाइनल पुग्ने टोलीले १० हजार र सर्वाेत्कृष्ट खेलाडिले ५ हजार रुपियाँ प्राप्त गर्ने छन् । सयौं वर्षदेखि मेला लाग्दैआएको कालीकामा गुठीले व्यवस्थापन गर्दैआएको छ । मेला सम्पन्न गर्न ५५ लाख रुपियाँ खर्च हुने गुठीले जनाएको छ । मेलाको लागि कालिका भगवती गुठीले २० लाख, सह–आयोजक तथा प्रायोजक संस्थाबाट ८ लाख, रमाइलो मेलाबाट १३ लाख, आर्थिक सहयोगबाट ९ लाख र मेला स्टलबाट ३ लाख रुपियाँ संकलन हुने गुठीका अध्यक्ष खड्काले जानकारी दिनुभयो । ‘देशभरबाट कालिका भगवतीको दर्शन गर्न भक्तजन आउने भएकाले गुठीले व्यवस्थापनमा साथ दिने हो, मेला स्वतः लाग्ने गर्छ’ अध्यक्ष खड्काले भन्नुभयो । मेलालाई आकर्षक बनाउन खेलकुद र साँस्कृतिक कार्यक्रम समेत आयोजना गरिएको उहाँको भनाइ छ । चैते दशै मेलामा आउने भक्तजनको व्यवस्थापनका लागि गुठीले मेला, स्टल र विशेष आवासको समेत व्यवस्थापन गर्दैआएको छ । देशभरबाट मेलाको अवलोकन तथा कालिका भगवतीको पूजाका लागि भक्तजन आउने भएकाले मेलालाई विशेष पर्वको रुपमा लिने गरिन्छ । चैते दशैको प्रतिपदादेखि रामनवमीसम्म लाखौं भक्तजन तथा आन्तरिक पर्यटक मन्दिर आउने गर्छन् । चैते दशैमा २० लाखले मेला अवलोकन गर्ने आयोजकको अनुमान छ । स्थानीयस्तरमा उत्पादित ठेक्का, डाला र नाङ्ला किन्न पाइने भएकोले मेलामा सयौं आउने गर्छन् । बागलुङको रणसिंकिटेनी, जलजला, पाण्डवखानी, सिसाखानी, रिघा, अमलाचौरका किसानले निर्माण गरेका काठ, बाँस र निगालोका सामग्री बिक्रीका लागि मेलामा ल्याउने गर्छन् । पर्वतका राजा प्रतापी नारायण मल्लले पाल्पाका राजा मणी मुकुन्द सेनकी राजकुमारी विश्रवादेवीसँग विवाह गर्दा राजकुमारीले पाल्पा माझकी देवी कालीकालाई साथैमा ल्याएर विधिपूर्वक स्थापना गरेको किंवदन्तीअनुसार विसं १५९१ देखि मन्दिर स्थापना गरेर मेला र पूजा सुरु भएको पाइन्छ ।",
      "link": "https://gorkhapatraonline.com/news/193802",
      "image": "https://gorkhapatraonline.com/storage/media/339668/conversions/Kalika-Mela-Press-Meet-Photo-original-thumb.jpg"
    },
    {
      "slug": "193798",
      "title": "अठार वर्षपछि फरार युवक पक्राउ",
      "timestamp": 1772064000000,
      "source": "gp",
      "content": "बेग्लाबेग्लै तीनवटा डाँका–चोरी मुद्दामा १८ वर्ष १५ दिनको कैद सजाय पाएका एक युवक लालबन्दीबाट पक्राउ परेका छन् ।",
      "longContent": "जनार्जन खत्रीसर्लाही, फागुन १४ गते । बेग्लाबेग्लै तीनवटा डाँका–चोरी मुद्दामा १८ वर्ष १५ दिनको कैद सजाय पाएका एक युवक लालबन्दीबाट पक्राउ परेका छन् । डाँका–चोरी मुद्दाका प्रतिवादी हरिवन नगरपालिका –६, बस्ने ३३ वर्षीय मदनबहादुर लामालाई इलाका प्रहरी कार्यालय लालबन्दीका प्रमुख एवं प्रहरी निरीक्षक वीरेन्द्रसिंह जोहारीको नेतृत्वमा खटिएको प्रहरी टोलीले पक्राउ गरेको हो । लामालाई सर्लाही जिल्ला अदाततले डाँका–चोरी मुद्दामा एक पटक सात वर्ष दुई महिना पाँच दिन, अर्को पटक पाँच वर्ष आठ महिना पाँच दिन र फेरि अर्को पटक पाँच वर्ष दुई महिना पाँच दिन गरी १८ वर्ष कैद सजाय सुनाएको प्रहरीले जनाएको छ । तीन पटक गरेर लामाविरुद्ध अदालतले एक लाख ७५ हजार रुपियाँ जरिवानासमेत सुनाएको छ । चुनावको मौका पारेर लालबन्दी बजारमा घुमफिर गरिरहेको अवस्थामा पक्राउ परेका लामालाई प्रहरीले बिहीबार सर्लाही जिल्ला अदालत पेश गरेको थियो । अदालतले लामालाई १८ वर्ष १५ दिन कैद भुक्तानका लागि कारागार चलान गर्न आदेश दिएको जिल्ला प्रहरी कार्यालय सर्लाहीका प्रवक्ता एवं डिएसपी सरोज राईले जानकारी दिनुभयो । डिएसपी राईका अनुसार लामालाई अदालतको आदेशअनुसार बिहीबार नै कारागार कार्यालय मलङ्गवा चलान गरिएको छ ।",
      "link": "https://gorkhapatraonline.com/news/193798",
      "image": "https://gorkhapatraonline.com/storage/media/339663/conversions/Arrest1-original-thumb.jpg"
    },
    {
      "slug": "193761",
      "title": "निगमको यात्रु र आम्दानीमा उल्लेखनीय सुधार",
      "timestamp": 1772064000000,
      "source": "gp",
      "content": "पाल वायुसेवा निगमको अर्धवार्षिक कार्यसम्पादनमा उत्साहजनक सुधार देखिएको छ ।",
      "longContent": "काठमाडौँ, फागुन १४ गते । नेपाल वायुसेवा निगमको अर्धवार्षिक कार्यसम्पादनमा उत्साहजनक सुधार देखिएको छ । चालु आर्थिक वर्षको साउनदेखि पुससम्मको आम्दानी र यात्रु सङ्ख्या गत आर्थिक वर्ष २०८१ र ०८२ को सोही अवधिको तुलनामा उल्लेखनीय प्रगति हासिल गरेको तथ्याङ्कले देखाएको छ ।उक्त अवधिमा निगमको कुल आम्दानी करिब सात प्रतिशतले वृद्धि भएको छभने यात्रु सङ्ख्या करिब १८ दशमलव ७ प्रतिशतले वृद्धि भएको छ ।उपलब्ध जहाजको अधिकतम उपयोग गर्दै विभिन्न गन्तव्यमा नियमित र प्रभावकारी उडान सञ्चालन गरिएकाले आम्दानी तथा यात्रु सङ्ख्या दुवैमा वृद्धि भएको निमगले जनाएको छ ।जनवरीदेखि मार्चसम्मको अवधिमा निगमका अधिकांश उडानहरू उच्च यात्रुसहित उडान भरिरहेका छन् । निगमले आगामी दिनमा सेवा विस्तार तथा बजार व्यवस्थापनलाई अझ सुदृढ गर्दै वृद्धि दरलाई निरन्तरता दिने लक्ष्य लिएको निगमकी प्रवक्ता अर्चना खड्काले जानकारी दिनुभयो । रासस",
      "link": "https://gorkhapatraonline.com/news/193761",
      "image": "https://gorkhapatraonline.com/storage/media/339608/conversions/bayusewa-nigam-original-thumb.jpg"
    },
    {
      "slug": "193758",
      "title": "स्वच्छ निर्वाचन गराउन आयोग ‘क्रियाशील छ’",
      "timestamp": 1772064000000,
      "source": "gp",
      "content": "कार्यवाहक प्रमुख निर्वाचन आयुक्त रामप्रसाद भण्डारीले स्वच्छ, निष्पक्ष र विश्वसनीय निर्वाचन गराउन निर्वाचन आयोग लागिरहेको बताउनुभएको छ ।",
      "longContent": "काठमाडौँ, फागुन १४ गते ।कार्यवाहक प्रमुख निर्वाचन आयुक्त रामप्रसाद भण्डारीले स्वच्छ, निष्पक्ष र विश्वसनीय निर्वाचन गराउन निर्वाचन आयोग लागिरहेको बताउनुभएको छ । आयोगले आज यहाँ आयोजना गरेको नेपालस्थित कूटनीतिक नियोगका अधिकारीसँगको अन्तरक्रिया कार्यक्रममा उहाँले निर्वाचन तयारी अन्तिम चरणमा पुगेको जानकारी दिनुभयो । कार्यक्रममा नेपालस्थित कूटनीतिक नियोगका अधिकारीहरुको उपस्थिति थियो । आयोगका सचिव कृष्णबहादुर राउतले निष्पक्ष निर्वाचन गराउन जिल्ला जिल्लामा निर्वाचन आचारसंहिता अनुगमन समिति गठन गरिएको बताउनुभयो । सात सय ५३ स्थानीय तहका छ हजार ७४३ वटै वडामा मतदाता शिक्षा कार्यक्रम सञ्चालन भइरहेको उल्लेख गर्दै उहाँले निर्वाचनलाई पारदर्शी बनाउन राजनीतिक दल र उम्मेदवारले निर्वाचन खर्च गराउन अनिवार्य बैँक खाता खोल्ने व्यवस्था गरिएको कूटनीतिक नियोगका अधिकारीलाई जानकारी गराउनुभयो । कार्यक्रममा आयोगका सहसचिव ज्ञानहरि घिमिरेले निर्वाचन तयारीका विषयमा प्रस्तुति दिनुभएको थियो । सो अवसरमा आयोगका आयुक्तद्वय डा.जानकीकुमारी तुलाधर र सगुनशमशेर जबरालगायत उच्च पदस्थ अधिकारीहरूको उपस्थिति थियो ।रासस",
      "link": "https://gorkhapatraonline.com/news/193758",
      "image": "https://gorkhapatraonline.com/storage/media/339630/conversions/202602261336-eec83714-e07e-45bb-b463-30411c01d6e3_medium-(1)-original-thumb.jpg"
    },
    {
      "slug": "193753",
      "title": "मतदाता शिक्षा प्रभावकारी देखिएको छः आयुक्त तुलाधर",
      "timestamp": 1772064000000,
      "source": "gp",
      "content": "गत भदौ महिनाको अन्तिम साताको जेनजी विद्रोहपछि प्रतिनिधिसभा विघटन भयो र नयाँ सरकार गठन भयो ।",
      "longContent": "काठमाडौँ, फागुन १४ गते । गत भदौ महिनाको अन्तिम साताको जेनजी विद्रोहपछि प्रतिनिधिसभा विघटन भयो र नयाँ सरकार गठन भयो ।त्यसलगत्तै नेपाल सरकार र निर्वाचन आयोग प्रतिनिधिसभा सदस्य निर्वाचनका लागि जुटेका हुन् ।वर्तमान सरकारको पहिलो प्राथमिकता नै प्रतिनिधिसभा सदस्यको निर्वाचन गराउने भएकाले सरकारलाई यो प्राथमिकता पूरा गर्ने कामका लागि निर्वाचन आयोग पनि प्रमुख सहयोगी बन्यो ।प्रतिनिधिसभा विघटन भएको या कार्यकाल सकिएको ६ महिनाभित्रै निर्वाचन सम्पन्न गर्नुपर्ने संवैधानिक व्यवस्था बमोजिम यही फागुन २१ गतेका लागि निर्वाचनको मिति तोकिएको हो । निर्वाचनका अब केही दिनमात्र बाँकी रहँदा नेपाल सरकार र निर्वाचन आयोगले निर्वाचनसम्बन्धी सम्पूर्ण प्रक्रिया पूरा भइसकेको र अब मतदान गर्न मात्र बाँकी रहेको बताएका छन् । त्यसैले निर्वाचन आयोगले निर्धक्क र निर्भयका साथ मतदान गरेर आफ्ना प्रतिनिधि चयन गर्न आग्रह गरेको छ ।आसन्न निर्वाचनको तयारी र निर्वाचन प्रक्रियाका विषयमा केन्द्रित रहेर राससका समाचार महाशाखा उपप्रमुख एवं निर्वाचन डेस्क प्रमुख एकराज पाठकले निर्वाचन आयुक्त डा. जानकी कुमारी तुलाधरसँग गरेको कुराकानीको सम्पादित अंश यहाँ प्रस्तुत छ । यही फागुन २१ गते मतदान हुन गइरहेको आसन्न निर्वाचनका अब केही दिनमात्र बाँकी छन् । निर्वाचनको तयारी कहाँ पुग्यो र के कसरी काम भइरहेको छ ?हेर्नुस्, यहाँले मलाई यो प्रश्न गर्नुभन्दा १० मिनेटमात्र अघि सबै जिल्लामा मतपत्र पुगिसके भनेर हाम्रो ‘सिस्टम’ले मलाई फोन गरेको थियो । यो समाचारसँगै निर्वाचनको तयारी कहाँ पुग्यो या के कति काम भयो भन्ने कुरा स्पष्ट हुन्छ भन्ने मलाई लाग्छ । मतदान अधिकृतसहित सबै कर्मचारी पनि भर्खरै तालिम सकेर अब कार्यस्थलतर्फ लाग्न थालेको अवस्था छ । एक, दुई दिनमै उहाँहरू सबैजना आ–आफ्ना कार्यस्थलमा पुगिसक्नुहुने छ । वर्तमान सरकारको पहिलो प्राथमिकता निर्वाचन थियो र निर्वाचन आयोगले पनि त्यही रफ्तारमा काम गरेको छ । त्यसैले आज यो अवस्थामा पुग्न सम्भव भएको हो भनेर यहाँले र सबै मुलुकवासीले बुझ्नुभएकै छ । यसरी निर्वाचनको तयारी हामीले युद्धस्तरमा नै गर्यौँ । अब मलाई लाग्छ २१ गते मतदानका लागि आवश्यक पर्ने प्रक्रियागत काममात्र बाँकी छ, अरु सबै काम सकिइसक्यो । सुरक्षा होस् या अरू कुनै पनि हिसाबले निर्वाचनका कुनै काम अब बाँकी छैनन् । निर्वाचन आयोगमार्फत सुरक्षादेखि आवश्यक पर्ने राज्यका अन्य स्रोत साधन पनि निर्वाचन प्रयोजनका लागि परिचालित भइसकेको अवस्था छ । भदौ अन्तिम साताको जेनजी विद्रोह अर्थात् आन्दोलनपछि मुलुक निकै आक्रान्त अवस्थामा थियो । त्यो समयको स्मरण गर्दा ६ महिनामै निर्वाचन सम्भव होला जस्तो थिएन । राजनीतिक दलहरू पनि तयार थिएनन् । मुलुकलाई आजको अवस्थासम्म ल्याउन र समयमै निर्वाचन गर्न कसरी सम्भव भयो?हो, यहाँले भन्नुभएजस्तै त्यस बेलाको समयको स्मरण गर्ने हो भने त ६ महिनाभित्रै निर्वाचन सम्भव हुने जस्तो पनि थिएन । देशका प्रशासनिकदेखि लिएर सर्वोच्च अदालत जस्तो संवेदनशील निकाय र अङ्गहरूमै आगो लागेको थियो । अर्कातर्फ त्यस समयमा चुनावको कुरा गर्दा पनि चुनावमा सहभागी हुन कोही तयार थिएनन्, नत राजनीतिक दलहरू नै चुनावमा जान मानेको अवस्था थियो । त्यस बेलाको अवस्था हेर्दा राज्य कानुन विहीनताको अवस्थामा पुगेको थियो । जताततै डर त्रास र एक प्रकारले भन्ने हो भने देशमा अराजकता मच्चिएको अवस्था थियो । त्यस समय एक हिसाबले मुलुकमा सन्नाटा छाएको अवस्थामा पनि हामीले त निर्वाचन गराउनु नै पर्ने थियो किनभने सरकारले फागुन २१ गतेका लागि निर्वाचनको मिति घोषणा गरिसकेको थियो । त्यसपछि हामीले संवाद थाल्यौँ, राजनीतिक दलदेखि लिएर सबै सरोकारवालासँग बस्यौँ, उहाँहरूका कुरा सुन्यौँ र विगतमा जेजस्तो भएको भए पनि अब निर्वाचनमा जानुपर्छ र प्रजातान्त्रिक तवरबाट संविधानको पुनर्वहालीका लागि लाग्नुपर्छ भनेर सबैलाई तयार पार्ने काम गर्यौँ । सरकार, राजनीतिक दलहरूलाई एकै ठाउँमा राख्यौँ र निरन्तर रूपमा संवाद पनि गरायौँ । जो निर्वाचनमा सहभागी हुने दलहरू छन् उहाँहरूकै उपस्थिति र सहमतिमा नै निर्वाचनको वातावरण बनाउनेतर्फ हामी लाग्यौँ । जब सरकार, सुरक्षा निकाय, निर्वाचन आयोगसँग राजनीतिक दलका नेता निरन्तर वार्ता र संवादमा रहनुभयो त्यसपछि एक प्रकारले सकारात्मक वातावरण बन्दै गयो । त्यसपछि चुनावका लागि तयारी गर्दै जाने अवस्था पनि विस्तारै बन्दै गयो । अर्को कुरा हामीसँग विगतमा रहेका सामग्री जस्तै मतपेटिकादेखि लिएर अन्य पति कतिपय आवश्यक सामग्रीहरू पनि रहेकाले अहिले छोटै समयमा चुनावको तयारीका लागि सहयोग पनि पुग्यो भन्ने मलाई लाग्दछ । यस हिसाबले हेर्दा निर्वाचन आयोगलाई सरकार, राजनीतिक दलहरू, राज्यका सबै सुरक्षा अङ्गदेखि लिएर सबै सरोकारवाला पक्षको सहयोग भयो । त्यसैले यो निर्वाचन तोकिएकै समयमा अर्थात् छोटो समयमै सम्पन्न गर्न सम्भव पनि भयो ।   निर्वाचनका अब धेरै दिन बाँकी त छैनन् तर अझै कतै कतै निर्वाचन सर्छ कि भन्नेजस्ता हल्ला पनि सुन्ने गरिएको छ । यस विषयमा यहाँको धारणा के छ ?यहाँले प्रश्नमै हल्ला भन्नुभएकाले यो हल्ला नै हो । त्यसैले यस्ता हल्लाको पछि लाग्नु पनि हुँदैन । जिल्ला जिल्लामा मतदान केन्द्रमा मतपत्रदेखि लिएर अन्य आवश्यक सामग्री पुगिसकेको तथा मतदान अधिकृतलगायत कर्मचारी पनि ‘फिल्ड’मा पुग्न सुरु गरिसकेको अहिलेको अवस्थामा निर्वाचन सर्ने या सार्ने त के यस्ता विषयमा कुरै पनि गर्ने होइन भन्ने मलाई लाग्छ । फागुन २१ गतेको निर्वाचन त्यही मितिमा सम्पन्न नगर्ने छुट अब निर्वाचन आयोग, सरकार या कसैलाई पनि छैन । संविधानले नै संसद् विघटन भएको छ महिनाभित्र चुनाव गर्नुपर्ने व्यवस्था गरेकाले सरकार, निर्वाचन आयोग या कोही पनि यो चुनावबाट भाग्ने या पन्छिने भन्ने कुरा पनि आउँदैन । छ महिना अघिको त्यस्तो अवस्थाबाट आजको निर्वाचनको अवस्थासम्म ल्याउन निर्वाचन आयोगले कति सङ्घर्ष गर्यो होला, कति मेहनत गर्यो होला भनेर यहाँ सबैकुरा मैले भनिरहनु पर्दैन, सबै जानकार नै हुनुहुन्छ । त्यसैले पनि सबैले यो निर्वाचनको महत्त्वलाई बुझ्नुपर्छ भन्ने मलाई लाग्दछ । सुरक्षाको कुरा गर्दा सबै खाले परिस्थिति काबुमै रहेको कुरा सरकारले बताइरहेकै छ । हिजोमात्र पनि हाम्रो उच्चस्तरीय सुरक्षा समितिको बैठक बसेको थियो र सुरक्षाका हिसाबले त्यस्तो कुनै पनि चुनौती नरहेको उहाँहरूले हामीलाई पनि आस्वस्त पार्नुभएको छ । उता मतदानको प्रक्रियाका कुरा गर्दा अब मतदानका लागि आवश्यक प्रक्रियागत काम मात्र अब बाँकी रहेको अवस्था छ । त्यसैले यस्तो अवस्थामा चुनाव नहुने भन्ने आशङ्का या भय कसैले पनि पाल्नुहुँदैन । त्यस्ता निराधार हल्लाको पछि कोही लाग्नु पनि हुँदैन ।   निर्वाचनका बेलामा मतदाता शिक्षा पनि एक महत्त्वपूर्ण कार्य हो । यस पटकको निर्वाचनका लागि आयोगले मतदाता शिक्षा कसरी प्रदान गरिरहेको छ?नेपालको संविधान, निर्वाचनसम्बन्धी प्रचलित कानुन, मतदाता शिक्षा नीति, निर्वाचन शिक्षा तथा मतदाता शिक्षा निर्देशिका, २०७८ बमोजिम निर्वाचन आयोगले मतदाता शिक्षा तथा निर्वाचन प्रचार–प्रसार गर्ने उद्देश्यले ‘मतदाता शिक्षा विशेष कार्यक्रम’ तयार गरेको छ । सोही बमोजिम आसन्न निर्वाचनका लागि फागुन ३ देखि १७ गतेसम्म देशभरका छ हजार ७४३ वडामा स्वयंसेवकमार्फत आयोगले मतदाता शिक्षा प्रदान गरिरहेको छ । आयोगले मतदाता शिक्षा स्वयंसेवकमा स्थानीय तहमा रहेका महिला स्वास्थ्य स्वंयसेविकाहरूलाई प्राथमिकता दिएर परिचालन पनि गरेको छ । उहाँहरूले मतदाताको घर दैलोमा पुगेर मतदाता शिक्षा प्रदान पनि गरिरहनुभएको छ ।  मतदाता शिक्षाका लागि महिला स्वास्थ्य स्वंयसेविकाहरूलाई प्राथमिकता दिएर परिचालन गर्ने यस्तो अवधारणा कसरी बन्न पुग्यो ?हरेक निर्वाचनमा मतदातालाई सुसूचित गर्ने र जानकार बनाउनेकार्य निकै पेचिलो हुने गरेको छ । मतदाताको घरदैलोमा पुग्न सक्ने र आमनागरिकबिच भिजेका इमानदार स्वंयसेवकहरू पहिचान गर्ने कार्य पनि चुनौतीपूर्ण छ । महिला स्वास्थ्य स्वंयसेविकाले हाम्रो ग्रामीण क्षेत्रमा जनस्वास्थ्यका क्षेत्रमा सरकारका कार्यक्रमलाई सहयोग पुर्‍याएर स्वास्थ्य सेवालाई सफल बनाउन मद्दत पुगेको छ । यस क्षेत्रमा उहाँको योगदान निकै ठुलो छ । उहाँहरू आफ्नो कार्यक्षेत्र रहेको गाउँबस्तीमा घरघर पुग्न सक्ने व्यक्ति हुनुहुन्छ । त्यसैले मतदाता शिक्षा प्रदान गर्न उहाँहरूलाई विसं २०७९ को आम निर्वाचनदेखि नै जिम्मा दिन थालिएको थियो । यस पटक पनि यस प्रयोजनका लागि उहाँहरूलाई नै जिम्मेवारी दिइएको छ । यसमा मैले व्यक्तिगत तहबाट पनि पहलकदमी लिएको छु । उहाँहरूलाई नै अघि सारौँ भन्ने मान्यता या मापदण्ड पनि हामीले नै बनाएका हौँ ।  उहाँहरूले मतदाता शिक्षा प्रदान गर्ने काम अहिले कसरी गरिरहनुभएको छ ? मतदाता शिक्षाको उद्देश्य आम मतदातालाई मतदानमा सहभागी हुन प्रेरणा प्रदान गर्नु, निर्वाचन एवं मतदान गर्ने विषयको जानकारी प्रदान गर्नु, निर्वाचनलाई स्वच्छ, स्वतन्त्र, निष्पक्ष, विश्वसनीय एवम् मितव्ययी रूपमा सम्पन्न गर्नु, सुसूचित मतदाता तयार गर्नु र निर्वाचनमा अर्थपूर्ण जनसहभागिता गराउनु हो । त्यस्तै योग्य मतदाताको मतदानमा सहभागिता अभिवृद्धि गर्दै बदर मत न्यूनीकरण गर्नु, अमूल्य मतको महत्त्व बुझाउनु र योग्य प्रतिनिधि चयन गर्न सहयोग गर्नु पनि मतदाता शिक्षाको उद्देश्य हो ।मतदाता शिक्षा स्वयंसेवकले मतदाताको घरदैलो भ्रमण गरेर नमूना मतपत्र देखाएर मतदान सिकाउने कार्य जोडतोडका साथ गरिरहेका छन् । आयोगका अधिकारिक सामाजिक सञ्जाल प्रयोगबारे पनि जानकारी दिइरहेका छन् । आयोगका सामाजिक सञ्जालबाट प्रवाह भइरहेका मतदाता शिक्षासँग सम्बन्धित सामग्री कसरी हेर्ने भन्ने बारेमा पनि जानकारी दिइरहेका छन् । निर्वाचन आचारसंहिता जानकारी गराउने, मतदाताका जिज्ञासाको समाधान गर्ने र दैनिक प्रतिवेदन पेस गर्ने कार्य मतदाता शिक्षा स्वयंसेवकबाट भइरहेको छ । नेपालमा पहिले पहिलेका चुनावको इतिहास हेर्दा पनि बदर मतको सङ्ख्या पनि निर्वाचनको एक चुनौती बन्दै आएको छ । हामीले यो सङ्ख्या घटाउन र न्यून गर्नका लागि विविध कार्यक्रम सञ्चालन गरेका थियौँ र त्यसैमध्येको यो मतदाता शिक्षा प्रदान गर्ने पनि एक प्रमुख कार्य हो । यसका माध्यमबाट अघिल्लो निर्वाचनमा पनि बदर मत घटाउने काममा सहयोग पुगेको हो । अहिले पनि मतदान शिक्षा प्रदान गर्ने कामलाई प्राथमिकता राखेरै काम गरेका छौँ । मलाई लाग्छ यसले आसन्न निर्वाचनमा पनि बदर मत कम गर्न सहयोग पुग्छ । निर्वाचन आयोगले यस पटक आचारसंहितामा हरित निर्वाचनको विषय पनि समेटेको छ । यो हरित निर्वाचन भनेको के हो र यसको व्यवस्था किन गरिएको हो ? निर्वाचन कार्यबाट वातावरणलाई कम क्षति हुने र वातावरणमैत्री अभ्यासहरू प्रोत्साहित गर्न सकियोस भनेर हरित निर्वाचनको परिकल्पना गरिएको हो । वातावरणमैत्री किसिमबाट निर्वाचन सञ्चालन गर्ने ध्येय पहिले पनि रहेको नै थियो तर यसपाली त्यसलाई नियमले नै बाँध्न खोजिएको छ । विगतमा पनि वातावरण हाम्रो प्राथमिकतामा थियो । तर यो निर्वाचनमा पहिलो पटक आचारसंहितामा नै लेखेर हामीले नियमभित्र पारेका छौँ । जताततै प्लास्टिकलाई विस्थापन गरौँ भन्ने अभियान भइरहेका बेला हामीले नीतिगत रूपमै यो विषयलाई जोड दिनुपर्छ भन्ने लागेर आयोगले आचार संहितामा हरित निर्वाचन उल्लेख गरेको हो । निर्वाचन प्रचारप्रसार, सभा, जुलुस, र्‍याली वा घरदैलो कार्यक्रम गर्दा वातावरणमैत्री सामग्रीको प्रयोग गर्नुपर्ने, निर्वाचन प्रचारप्रसार गर्दा डिजिटल प्रचारप्रसारलाई प्राथमिकता दिनुपर्ने, निर्वाचन प्रचारप्रसार, सभा, जुलुस वा र्‍यालीमा ध्वनिप्रदूषण, जलप्रदूषण वा वायुप्रदूषण लगायतका प्रदूषण न्यून गर्ने उपाय अवलम्बन गर्नुपर्ने, निर्वाचन प्रचारप्रसार, सभा, जुलुस वा र्‍याली वा घरदैलो कार्यक्रम गर्दा प्लाष्टिक वा पोलिथिन जस्ता अजैविक सामग्रीको प्रयोग गर्न नहुने, निर्वाचन प्रचारप्रसारका कार्यक्रममा तोकिएको सङ्ख्यामा सवारी साधन प्रयोग गर्दा इलेक्ट्रिक वा नवीकरणीय ऊर्जाबाट सञ्चालन हुने सवारी साधनलाई प्राथमिकता दिनुपर्ने, सभा, जुलुस, र्‍याली वा घरदैलो जस्ता निर्वाचन प्रचारप्रसारका कार्यक्रम सकिएपश्चात् सम्बन्धित दल तथा उम्मेदवारले प्रयोग गरेका सामग्रीहरू अनिवार्य रूपमा सङ्कलन गरी वातावरणमैत्री तवरले उचित व्यवस्थापन गर्नुपर्ने व्यवस्था आचारसंहितामा गरिएको छ ।राजनीतिक दल र उम्मेदवारले चुनावी घोषणापत्रको प्रगति प्रतिवेदन प्रत्येक वर्ष सार्वजनिक गर्नुपर्ने व्यवस्था पनि आचारसंहितामा समेटिएको छ । यो कस्तो व्यवस्था हो र किन गर्नु परेको हो?प्रतिनिधिसभा सदस्यको चुनावमा भाग लिने राजनीतिक दल र उम्मेदवारले निर्वाचन घोषणापत्र सार्वजनिक गर्नुपर्ने व्यवस्था गरिएको छ । यो व्यवस्था अनुसार राजनीतिक दल वा उम्मेदवारले निर्वाचन घोषणापत्र सार्वजनिक गरी सोको आधारमा प्रचारप्रसार गर्नुपर्ने हुन्छ । निर्वाचन घोषणापत्र राजनीतिक दलले आयोगमा र उम्मेदवारले सम्बन्धित निर्वाचन कार्यालयमा पेस गर्नुपर्ने छ । राजनीतिक दल वा निर्वाचित उम्मेदवारले निर्वाचन घोषणापत्रमा उल्लेख भए बमोजिमको कार्यप्रगतिको प्रतिवेदन प्रत्येक वर्ष सर्वसाधारणको जानकारीका लागि सार्वजनिक गर्नुपर्ने छ ।आम मतदाता र नागरिकहरूसँग राजनीतिक दल र उम्मेदवारको सम्बन्ध निर्वाचन केन्द्रित हुने गरेको छ । निर्वाचनको मिति घोषणा भएपछि उनीहरू जनताको सेवक झैँ प्रचारप्रसार अभियानमा दलबलसहित सरिक हुन्छन् । जनताको घरदैलो चाहर्छन् । भावनात्मक कुराहरू गर्छन् । कहिल्यै पूरा नहुने आश्वासनका प्रतिबद्धता व्यक्त गर्न तँछाडमछाड गर्छन् । पुरानै बाचालाई नयाँ शब्दमा व्यक्त गरिरहेका हुन्छन् । निर्वाचन सकिएपछि कतिपयले आफूले गरेका वाचा भुल्ने गरेको पाइन्छ । उम्मेदवार र मतदाताको सम्बन्ध आत्मीय र भरोसायुक्त बनाउने भनेको घोषणपत्रमा उल्लेख गरिएका विषयको ‘पब्लिक अडिट’ गरेर नै हो । राजनीतिक दल र उम्मेदवारले मतदाताको सम्मान गर्ने हो भने अघिल्लो निर्वाचनको घोषणापत्र वा प्रतिज्ञापत्रको कार्यान्वयन अवस्थाबारे स्पष्ट जानकारीसहितको हरेक वर्ष मतदाताको अगाडि प्रस्तुत हुनुपर्छ भनेर नै आयोगले यो नयाँ व्यवस्था गरेको हो ।  अन्त्यमा, अब मतदानको प्रक्रियामात्र बाँकी रहेको यहाँले बताउनुभयो । आजका दिनमा निर्वाचन आयुक्तको हैसियतले सबै नेपाली नागरिकलाई यहाँले के भन्न चाहनुहुन्छ सन्देश दिन चाहनुहुन्छ ?आम मतदाता दिदीबहिनी दाजुभाइहरू सबै सार्वभौम अधिकार सम्पन्न हुनुहुन्छ । सबैले आफ्नो मतदानको अधिकारको अधिकतम प्रयोग गरिदिनुहुन मेरो पहिलो अनुरोध छ । हामी सबै मिलेर स्वच्छ, स्वतन्त्र, निष्पक्ष र भयरहित ढङ्गबाट निर्वाचन सम्पन्न गर्ने हो । यो निर्वाचनले विधिको शासन बहाली गर्न र संवैधानिक प्रक्रियालाई निरन्तरता दिन सहयोग पुग्ने छ भन्ने मलाई लाग्दछ । त्यसैले निर्धक्क रूपमा मतदान गरेर आफ्ना प्रतिनिधि चयन गर्न म सबै नेपाली दिदीबहिनी तथा दाजुभाइमा आग्रह गर्दछु । परिस्थितिले जन्माएको अवस्थाको अप्ठ्यारो परिधिभित्र रहेर निर्वाचन आयोगले बडो मिहिनेतका साथ छोटै समयमा निर्वाचन सम्पन्न गर्न गइरहेको तथ्यलाई बुझिदिन म सबैसँग आग्रह गर्दछु । त्यस्तो अवस्थाको मुलुकका राजनीतिक दलहरूसहित सबै सरोकारवाला पक्षहरूलाई पनि संवादका माध्यमबाट सहमतिमा ल्याएर यो निर्वाचन सम्भव भएको हो भन्ने कुरा त यहाँहरूले बुझिदिनुभएकै छ । यही अवस्था र परिस्थितिलाई बुझेर सबै नेपालीलाई निर्वाचनमा सहभागी हुन र आफ्ना प्रतिनिधि छनोटका लागि सक्रिय रूपमा सहभागी भएर मतदान गर्न म सबैमा पुनःआग्रह गर्दछु ।",
      "link": "https://gorkhapatraonline.com/news/193753",
      "image": "https://gorkhapatraonline.com/storage/media/339603/conversions/202602261201-2777d04b-b13a-4aab-a123-1d2bf532d97e_medium-original-thumb.jpg"
    },
    {
      "slug": "193746",
      "title": "मुस्ताङका २१ मतदान केन्द्रमा अक्सिजनको सुविधा",
      "timestamp": 1772064000000,
      "source": "gp",
      "content": "मुस्ताङमा समुन्द्री सतहदेखि तीन हजार माथिको उचाइमा रहेका २१ मतदान केन्द्रमा यसपटक अक्सिजन सहित प्राथमिक उपचारमा सामग्रीसमेत पठाइने भएको छ ।",
      "longContent": "हरिकृष्ण शर्मामुक्तिनाथ (मुस्ताङ),फागुन १४ ।मुस्ताङमा समुन्द्री सतहदेखि तीन हजार माथिको उचाइमा रहेका २१ मतदान केन्द्रमा यसपटक अक्सिजन सहित प्राथमिक उपचारमा सामग्रीसमेत पठाइने भएको छ । पाँच स्थानीय तहमा ३९ मतदान स्थल रहेकोमा उपल्लो मुस्ताङको लो–घेकर दामोदरकुण्ड र लोमान्थाङ गाउँपालिकाका सोह्र वटा र वारागुङ मुक्तिक्षेत्र गाउँपालिकाको पाँच मतदान केन्द्रमा पहिलोपटक अक्सिजनको व्यवस्था गरिएको हो ।मतदान केन्द्र खटिएका मतदान अधिकृत, सहायक मतदान अधिकृत सहित कर्मचारीको स्वास्थ्य परीक्षण, विगतमा काम गरेको अनुभवसहित अचानक अक्सिजनको कमी भएमा प्रयोग गर्ने गरी प्राथमिक उपचारका सामग्रीको व्यवस्था मिलाइएको जिल्ला निर्वाचन कार्यालय मुस्ताङले जनाएको छ । मुस्ताङका २१ मतदान केन्द्र तीन हजारदेखि चार हजारको बिचमा रहेको जिल्ला निर्वाचन कार्यालय मुस्ताङले जनाएको छ । वारागुङ मुक्तिक्षेत्रको उच्च हिमाली क्षेत्रमा पर्ने समर, ध्याकर, साङ्ता, झारकोट र झोङ मतदान केन्द्र छन् । जिल्लामा एकसयभन्दा कम मतदाता रहेको केन्द्रमध्ये समर, ध्याकर, साङ्ता र लुप्रा पर्छन् ।उपल्लो मुस्ताङको लोमान्थाङ–२, छोसेरमा रहेको दिब्यदिप माध्यामिक विद्यालय समुन्द्री सतहदेखि तीन हजार ८५७ मिटर र वारागुङ मूक्तिक्षेत्र–५, साङ्तास्थित हिमाली आमावि समुन्द्री सतहदेखि तीन हजार आठ सय मिटर उचाइमा रहेको जिल्ला निर्वाचन अधिकारी लोकेन्द्र ज्ञवालीले बताउनुभयो ।  निर्वाचन अधिकृत ज्ञवालीले भन्नुभयो,‘‘ उच्च क्षेत्रमा रहेका मतदान केन्द्रमा अक्सिजन क्यान सहित प्राथमिक उपचारका साम्रागी पठाउने तयारी भइरहेको छ, निर्वाचनमा खटिएका कर्मचारीलाई लेक लाग्ने समस्या भएमा तत्काल उपचारका लागि स्वास्थ्यकर्मी समेत परिचालन गरिन्छ ।’’बिरामी भएमा जगेडामा राखिएका मतदान अधिकृत, सहायक मतदान अधिकृत सहित कर्मचारीलाई समेत परिचालन गरिने छ ।यसअगाडिका निर्वाचनमा कर्मचारीसँग मतदान साम्रागी मात्रै पठाउने गरेकोमा यसपटक तीन हजारभन्दा माथिका २१ मतदान केन्द्रमा अक्सिजन क्यान, लेक लाग्दा आवश्यक पर्ने औषधी सहित स्वास्थ्य सामग्रीसमेत थपिएको निर्वाचन अधिकारी ज्ञवालीको भनाइ छ । विगतमा उच्च क्षेत्रमा खटिएका कर्मचारी बिरामी हुँदा समस्या भएकाले यसपटक माथिल्लो क्षेत्रमा काम गरेको अनुभव तथा लेक लाग्ने समस्या नभएका कर्मचारीलाई खटाइएको छ । जिल्लाको विकट तथा उच्च क्षेत्रमा अवस्थित मतदान केन्द्रलाई सुरक्षाको दृष्टिकोणले अति संवेदनशील, संवेदनशील र सामान्य रूपमा विभाजन गरी एकीकृत सुरक्षा योजना लागु गरिएको छ ।जिल्ला थासाङ, घरपझोङ, बाराजुङ मुक्तिक्षेत्र, लो घेकर दामोदरकुण्ड र लोमन्थाङ गाउँपालिकामा ३९ मतदानस्थलमा कुल ११ हजार ३२८ रहेको छ। मुस्ताङमा नेपाली कांग्रेसबाट योगेश गौचन थकाली, नेकपा एमालेका इन्द्रधारा डाढु विष्ट, नेपाली कम्युनिस्ट पार्टीबाट ङुटुक गुरुङ र राष्ट्रिय स्वतन्त्र पार्टीबाट अधितियचन्द्र थकाली, आम जनता पार्टीबाट अजय बिक, मङ्गोल नेशनल अर्गनाइजेसनबाट यमबहादुर गुरूङ, राष्ट्रिय प्रजातन्त्र पार्टीबाट कमला लालचन र उज्यालो पार्टीबाट डा. सुरेन्द्र शेरचन समेत उम्मेदवार हुनुहुन्छ ।",
      "link": "https://gorkhapatraonline.com/news/193746",
      "image": "https://gorkhapatraonline.com/storage/media/339576/conversions/Election-center-with-oxgion-original-thumb.jpg"
    },
    {
      "slug": "193735",
      "title": "लागु औषधसहित दुई जना पक्राउ",
      "timestamp": 1772064000000,
      "source": "gp",
      "content": "अर्जुनचौपारी गाउँपालिका–१, जिरो चोकबाट लागु औषधसहित दुई जनालाई जिल्ला प्रहरी कार्यालय स्याङ्जाले पक्राउ गरेको छ ।",
      "longContent": "अर्जुन काफ्ले स्याङ्जा, फागुन १४ गते । अर्जुनचौपारी गाउँपालिका–१, जिरो चोकबाट लागु औषधसहित दुई जनालाई जिल्ला प्रहरी कार्यालय स्याङ्जाले पक्राउ गरेको छ ।प्रहरीको विशेष अप्रेसन टोलीले सवारी साधन चेकजाँचको क्रममा ना. ३२ प. ८२५९ नम्बरको मोटरसाइकलमा सवार उनीहरूको साथबाट विभिन्न प्रकारका लागु औषध फेला परेको प्रहरी नायब उपरीक्षक प्रसन्नराज चौधरीले जानकारी दिनुभयो । पक्राउ पर्नेमा अर्जुनचौपारी–१, निवासी २९ वर्षीय उत्तमबहादुर थापा मगर र सोही स्थानका २७ वर्षीय अनिस थापा मगर रहेको चौधरीले जानकारी दिनुभयो । उनीहरूको साथबाट डाइजेपाम इन्जेक्सन आइपी पाँच एम्पुल, फेनेरगन पाँच एम्पुल र बुप्रेनोर्फिन पाँच एम्पुल बरामद गरेको चौधरीले बताउनुभयो । प्रहरीले मोटरसाइकल र दुई थान मोबाइल समेत नियन्त्रणमा लिइएको प्रहरीले जनाएको छ ।",
      "link": "https://gorkhapatraonline.com/news/193735",
      "image": "https://gorkhapatraonline.com/storage/media/339559/conversions/ARREST-original-thumb.jpg"
    },
    {
      "slug": "193734",
      "title": "पारिवारिक वातावरणमा होली मनाउन आग्रह",
      "timestamp": 1772064000000,
      "source": "gp",
      "content": "जिल्ला प्रशासन कार्यालय गुल्मीले फागु पूर्णिमा अर्थात होलीलाई पारिवारीक रूपमा मनाउन आग्रह गरेको छ । प्रतिनिधिसभा सदस्य निर्वाचन, २०८२ को तयारी अन्तिम अवस्थामा पुगेको बेला मनाइने होली पर्वलाई स्वस्थ र सभ्य बनाउन प्शासनले आग्रह गरेको हो ।",
      "longContent": "टोपलाल अर्यालरेसुङ्गा (गुल्मी), फागुन १४ गते । जिल्ला प्रशासन कार्यालय गुल्मीले फागु पूर्णिमा अर्थात होलीलाई पारिवारीक रूपमा मनाउन आग्रह गरेको छ । प्रतिनिधिसभा सदस्य निर्वाचन, २०८२ को तयारी अन्तिम अवस्थामा पुगेको बेला मनाइने होली पर्वलाई स्वस्थ र सभ्य बनाउन प्रकाशनले आग्रह गरेको हो । निर्वाचनकै सङ्घारमा रङ्गहरूको पर्व फागु पूर्णिमा (होली पर्व) परेकाले सांस्कृतिक मूल्यको संरक्षण हुनेगरी सानो समूहमा पारिवारिक वातावरणमा मनाउन, ठुला जमघटको कार्यक्रम नगर्न, जबरजस्ती रङ दल्ने, लोला हान्ने, दुषित पानी एवं अन्य निषेधित र हानिकारक वस्तुको प्रयोग गर्नेजस्ता गतिविधि नगर्न प्रशासनले  अपिल गरेको छ । सामाजिक, धार्मिक एवं राजनीतिक सद्भाव तथा निर्वाचनको वातावरणमा खलल नपुऱ्याउन र होली पर्वका समयमा सद्भाव खलबलिन नदिने गरी प्रचार–प्रसारका कार्यक्रम सञ्चालन गर्न राजनीतिक दल तथा उम्मेदवारहरूलाई अनुरोध गरिएको प्रमुख जिल्ला अधिकारी बद्रीनाथ गैह्रेले बताउनुभयो ।निर्वाचन सुरक्षालाई मध्यनजर गरी सर्वदलीय बैठकको सहमतीका आधारमा जिल्ला सुरक्षा समितिबाट फागुन १६ गतेदेखि २१ गतेसम्म गुल्मी जिल्लाभर मदिराजन्य पदार्थ बिक्री वितरण एवं सेवनमा रोक लगाइएको हुँदा सोको पूर्णरूपमा पालना गर्न गराउन समेत सम्बन्धित सबैमा प्रशासनले अनुरोध गरेको छ । निर्वाचनको समयमा जिल्लामा अत्यावश्यक सामग्रीको अभाव हुन नदिन, अस्वभाविक मूल्य वृद्धि, कालोबजारी लगायतको कार्य हुन नदिन, जिल्ला भित्रका सडक सञ्जालहरूलाई चालु अवस्थामा राख्न, दमकल, एम्बुलेन्स, विद्युत् खानेपानी, दुरसञ्चार, स्वास्थ्य उपचार लगायतको अत्यावश्यक सेवालाई चालु अवस्थामा राख्न सरोकारवालाबिच छलफल भएको गैह्रेले बताउनुभयो ।",
      "link": "https://gorkhapatraonline.com/news/193734",
      "image": "https://gorkhapatraonline.com/storage/media/339556/conversions/Dao-Gulmi-original-thumb.jpg"
    },
    {
      "slug": "193701",
      "title": "दलहरूका पुरानै वाचा",
      "timestamp": 1772064000000,
      "source": "gp",
      "content": "प्रतिनिधि सभा सदस्य निर्वाचन नजिकिँदै गर्दा बझाङका सबै राजनीतिक दल र उम्मेदवार घरदैलो, सार्वजनिक सभा र विभिन्न प्रचार माध्यममार्फत मतदातासँग प्रत्यक्ष भेटघाटमा जुटेका छन् ।  उम्मेदवारले अझै पनि पुराना चुनावी मुद्दा र वाचाको भरमा आफ्नो प्रचार रणनीति निर्माण गरेका छन् ।",
      "longContent": "सुरेश धामीबझाङ, फागुन १४ गते । प्रतिनिधि सभा सदस्य निर्वाचन नजिकिँदै गर्दा बझाङका सबै राजनीतिक दल र उम्मेदवार घरदैलो, सार्वजनिक सभा र विभिन्न प्रचार माध्यममार्फत मतदातासँग प्रत्यक्ष भेटघाटमा जुटेका छन् ।  उम्मेदवारले अझै पनि पुराना चुनावी मुद्दा र वाचाको भरमा आफ्नो प्रचार रणनीति निर्माण गरेका छन् । नेपाल कम्युनिस्ट पार्टी (एमाले), नेपाली कांग्रेस, नेपाली कम्युनिस्ट पार्टी (नेकपा), राष्ट्रिय स्वतन्त्र पार्टीलगायतका दलका उम्मेदवारले फरक फरक क्षेत्रका मुद्दा उठाए पनि सडक, यातायात, खेलकुद र सञ्चार जस्ता पुराना एजेन्डा सबैले मुख्य प्राथमिकताका रूपमा समेटेका छन् । दलहरूले विगतका निर्वाचनमा प्राथमिकता दिएका सडक, यातायात, स्वास्थ्य, शिक्षा र खेलकुद क्षेत्रका मुद्दा यस पटक पनि चुनावी मुख्य एजेन्डा बनाएका छन् । सेती लोकमार्ग अन्तर्गत चीन जोड्ने ताक्लाकोट सडक निर्माण तीव्र गतिमा अगाडि बढाएर  सडक  सञ्चालन गर्ने, जयपृथ्वी राजमार्ग स्तरोन्नति गरेर सुरक्षित, फराकिलो र दिगो बनाउने विषय समेटिएको छ । दुर्गम बस्ती र गाउँ गाउँमा यातायात पहुँच सुधार गर्ने दीर्घकालीन समाधानका लागि सुरुङमार्गको सम्भाव्यता अध्ययन गर्ने, जिल्लामा सुविधासम्पन्न खेल मैदान निर्माण गर्ने र सञ्चार सेवा प्रभावकारी बनाउने मुद्दा सबै दलका मुख्य प्रतिबद्धतापत्रमा समेटिएका छन् । केही दलले प्रतिबद्धतापत्र सार्वजनिक नगरे पनि भोट माग्न जाँदा मुख्य यिनै कुरा उठाउने गरेका छन् । तिब्बतको ताक्लाकोटसम्म सडक निर्माण चैनपुर ताक्लाकोट नाका खोल्ने र सडक निर्माणलाई छिटो सम्पन्न गर्ने काम पहिलो प्राथमिकतामा हुने छ । प्रत्येक निर्वाचनमा मुख्य चुनावी मुद्दाका रूपमा लिएको सुदूरपश्चिम प्रदेशकै समृद्धिको ढोका मानिएको तिब्बतको ताक्लाकोटसम्म सडक सञ्जाल निर्माणको वाचा २०७४ र २०७९ सालको निर्वाचनमा पनि नेताले चुनावी एजेन्डा बनाएका थिए । यद्यपि नेताले चुनावका बेला दिएको भाषण केवल आश्वासनमै सीमित भएको छ । सडक निर्माणको भौतिक प्रगति एकदमै सुस्त छ । बझाङको उरैभन्ज्याङसँग जोडिएको पुरानो व्यापारिक नाका तिब्बतको ताक्लाकोटसम्म सडक सञ्जाल नभएका कारण नाका पनि खुल्न सकेको छैन । सडक सञ्जालमा जोडिए चीनसितको अन्तर्राष्ट्रिय व्यापार तथा पर्यटकीय नाका हुने र पश्चिम नेपालकै अर्थतन्त्रमा नयाँ ढोका खुल्ने सुदूरपश्चिमका बासिन्दाको सपनालाई यहाँका सबै जसो नेताले चुनावका बेला राम्रैसँग उछाल्ने गरेको साइपाल गाउँपालिकाका स्थानीय दीपक बोहोराले बताउनुभयो । नेताले चैनपुर–ताक्लाकोट सडक खुले चीनसितको व्यापार खुल्ने र चीनको चर्चित धार्मिक स्थल कैलाश मानसरोवरसम्म आउजाउ गर्न मुलुककै प्रमुख पर्यटकीय मार्ग बन्ने नाराले मतदाता आकर्षित गरिरहन्छन् । सो कुरा प्रत्येक चुनावमा चुनावी एजेन्डामै सीमित हुने गरेको छ । जयपृथ्वी राजमार्ग स्तरोन्नतिराजमार्गलाई सुरक्षित, फराकिलो र दिगो बनाउने आश्वासन पनि प्रत्येक चुनावमा दोहोरिन्छ । दुर्गम बस्ती र गाउँ गाउँमा यातायात पहुँच सुधार्ने वाचासमेत उठाइन्छ तर वर्तमान अवस्थामा केदारस्युँ गाउँपालिकाको बागथलादेखि सदरमुकाम चैनपुर पुग्ने एक घण्टाको यात्रा पाँच घण्टा लगाएर गर्नुपर्ने बाध्यता छ । खाल्टाखुल्टी, हिलाम्मे सडक र धुलाम्मे बाटोले जनताको भोक, रोग र समयको मूल्य अझ बढाएको छ । यो जिल्लाको सदरमुकाम जोड्ने मुख्य राजमार्ग चुनावी मुद्दा बने पनि अवस्था दयनीय छ । वर्षामा पहिरो जाने, माथिबाट ढुङ्गा खस्ने समस्याले दैनिक जसो सडक अवरुद्ध हुने गरेको छ । सुविधायुक्त खेल मैदान निर्माण खेल मैदान निर्माण पनि प्रत्येक चुनावको मुख्य एजेन्डा बन्ने गरेको छ । बझाङमा उपयुक्त खेल मैदान नहुँदा राष्ट्रपति रनिङ सिल्ड प्रतियोगितालगायतका विभिन्न खेल अझै पनि सडकमा तथा खेतमा खेलाउनुपर्ने अवस्था रहेको बझाङ जिल्ला खेलकुद समिति सदस्य हिक्मत धामीले बताउनुभयो । जिल्लाका अधिकांश पालिकामा खेल मैदान निर्माणाधीन छन् तर कतिपय मैदान प्राविधिक रूपले खेल सञ्चालन योग्य छैनन् । कतिपय मैदान बस्तीभन्दा टाढा छन् र कतिपयमा पूर्वाधार अपूर्ण छ । राज्यकोष खर्च हुने भए पनि खेल मैदानकै अभावका कारण स्थानीय युवाले खेलकुदमा सक्रिय भाग लिन अझै असहज हुने गरेको बताएका छन् । खेल मैदान बनाउन बर्सेनि करौडौँ खर्च हुने गरेको भए पनि निर्माण समितिको मनोमानी तथा अध्ययन नै नगरेर अनावश्यक खर्च गरिनुले उपयुक्त खेल मैदान निर्माण गर्न नसकिएको खेलकुद समिति अध्यक्ष पुष्पलाल रोकायाले बताउनुभयो । सञ्चारको सुविधा सडक, यातायात जस्ता अन्य चुनावी एजेन्डा जस्तै सञ्चार सुधारको वाचा पनि विगत निर्वाचनदेखि नेताहरूले गर्दै आएका छन् तर वास्तविक सुधार भने देखिँदैन । गाउँ गाउँमा नेटवर्कको पहुँच विस्तार हुन सकेको छैन, यसले शिक्षा, व्यवसाय र स्वास्थ्य सेवासम्म पुग्न कठिन बनाइरहेको छ । बझाङमा जिल्लाका धेरै भेगमा मोबाइल नेटवर्क कमजोर छ । टावर सौर्य ऊर्जाबाट सञ्चालन भएकाले पानी परे वा बादल लाग्दा नेटवर्क ठप्प हुन्छ । यसले गर्दा स्थानीयले फोन कल गर्नै नसक्ने समस्या भोग्नु परेको छ । स्थानीय दीपा धामीले भन्नुभयो, “नेताले टावर बनाउने फोरजी सेवा विस्तार गर्ने वाचा त दिन्छन् तर फोन कल गर्न सक्ने अवस्था पनि आउँदैन । विद्यालय, स्वास्थ्य चौकी र स्थानीय प्रशासनसँग सम्पर्क गर्न पनि समस्या पर्छ ।” चुनावका बेला मात्र वाचा दिने प्रवृत्ति हुँदा समस्या यथावत् रहेको उहाँको भनाइ छ । स्थानीयका अनुसार देव धामीका अनुसार प्रत्येक दल र उम्मेदवारले उठाएका मुद्दा कार्यान्वयनको पक्षमा अझै कमजोर छन् । सडक निर्माण, राजमार्ग स्तरोन्नति, खेलकुद पूर्वाधार जस्ता एजेन्डा केवल भाषणमा सीमित भएको अनुभूति दिन्छ । धामीले भन्नुभयो, “हामी अब केवल वाचामा विश्वास गर्दैनौँ । जनतालाई वास्तविक काम, ठोस परिणाम र इमानदार नेतृत्व चाहिन्छ । पुराना वाचाको दोहो¥याइले उहाँहरूको विश्वास कमजोर बनाएको छ । पुरानै चुनावी एजेन्डा कार्यान्वयन नहुनुले स्थानीयलाई असन्तुष्टि पैदा गरेको छ ।” बझाङबाट एमालेका ऐन महर, कांग्रेसका प्रकाश रसाइली स्नेही, नेकपाका मीनबहादुर कुँवर र रास्वपाका शैलेश सिंहबिच मुख्य प्रतिस्पर्धा हुने अनुमान गरिएको छ ।",
      "link": "https://gorkhapatraonline.com/news/193701",
      "image": "https://gorkhapatraonline.com/storage/media/339509/conversions/ecn-logo-original-thumb.jpg"
    },
    {
      "slug": "193700",
      "title": "गुगलमा जागिर पाएपछि थारू चेलीको चौतर्फी प्रशंसा",
      "timestamp": 1772064000000,
      "source": "gp",
      "content": "विश्वको एक ठुलो प्राविधिक कम्पनी गुगल (सर्च इन्जिन) मा सफ्टवेयर इन्जिनियरको पूर्णकालीन जागिर पाएपछि थारू चेली आयशा चौधरीको चौतर्फी प्रशंसा भइरहेको छ । कमैले पाउने अवसर कञ्चनपुरको बेलौरी नगरपालिका–४ की उहाँले ठुलो सफलता प्राप्त गरेको भन्दै विभिन्न विद्यालयले आयशालाई सम्मान गरिरहेका छन् । सामाजिक सञ्जालदेखि सञ्चार माध्यममा समेत उहाँको सफलताको चर्चा भएको छ ।",
      "longContent": "धनगढी समाचारदाताधनगढी, फागुन १४ गते । विश्वको एक ठुलो प्राविधिक कम्पनी गुगल (सर्च इन्जिन) मा सफ्टवेयर इन्जिनियरको पूर्णकालीन जागिर पाएपछि थारू चेली आयशा चौधरीको चौतर्फी प्रशंसा भइरहेको छ । कमैले पाउने अवसर कञ्चनपुरको बेलौरी नगरपालिका–४ की उहाँले ठुलो सफलता प्राप्त गरेको भन्दै विभिन्न विद्यालयले आयशालाई सम्मान गरिरहेका छन् । सामाजिक सञ्जालदेखि सञ्चार माध्यममा समेत उहाँको सफलताको चर्चा भएको छ ।  भारतको हिमाञ्चलस्थित चित्कारा युनिभर्सिटीमा ब्याचलर्स इन कम्प्युटर साइन्समा इन्जिनियरिङ अध्ययन गरिरहनुभएकी चौधरीले गुगलमा इन्टर्नसिपपछि सफ्टवेयर इन्जिनिरिङका रूपमा पूर्णकालीन जागिर पाउनुभएको छ । आठौँ सेमेस्टरमा अध्ययनरत चौधरीले आफू कलेज अध्ययनको दोस्रो वर्षदेखि नै गुगलमा इन्टर्नसिपका लागि प्रयास गरेको बताउनुभयो । उहाँले तेस्रो वर्षमा मात्रै इन्टर्नसिप पाएको बताउनुभयो । उहाँले थप्नुभयो, “त्यो पूरा भएपछि अहिले पूर्णकालीन जागिर पाएँ । मेरो कलेजबाट जागिर पाउने म एक्ली हुँ ।” कक्षा ८ अध्ययनको बेला नै सफ्टवेर इन्जिनियरिङका बारेमा सुनेको चौधरीको भनाइ छ । त्योबेला नै सूचना प्रविधि (आइटी) क्षेत्रमा लाग्ने अठोट गरेकाले यसप्रति रुचि बढ्दै जाँदा सफलता पाएको उहाँले उल्लेख गर्नुभयो । प्लस टु अध्ययनको बेलामै यस क्षेत्रमा प्रेरणा मिलेको उहाँले उल्लेख गर्नुभयो । चौधरीले भन्नुभयो, “गुगलमा काम गर्छु भन्ने सपना बुनेँ । मलाई यो जसरी नि पूरा गर्नु छ भन्ने सोच बनाएर त्यही रोड म्याप फलो गरेँ । आज यो उपलब्धि प्राप्त भयो ।” चौधरीले आफ्नो सफलताको श्रेय दाइ सौरभ, आमाबुवा र शिक्षक तथा साथीलाई दिनुभएको छ । ब्याचलर्स पढ्ने बेला दाइले धेरै सहयोग गरेको आयशाले सुनाउनुभयो । “मलाई यहाँसम्म पु¥याउन दाइको ठुलो हात छ किनकि उहाँ पनि यही क्षेत्रमा काम गरिरहनुभएको छ । उहाँबाट म प्रभावित थिएँ ।” आयशाको दाइ सौरभले कम्प्युटर साइन्समा इन्जिनियरिङ गर्नुभएको छ । उहाँ पाँच वर्षदेखि भारतको बैङ्गलोरमा आइटी क्षेत्रमै काम गरिरहनुभएको छ । गुगल सबैका लागि सपनाको कम्पनी रहेको उल्लेख गर्दै सौरभले भन्नुभयो, “प्री प्लेसमेन्ट अफर (पिपिओ) पाउनलाई आयशाले धेरै मेहनत गरेकी थिइन् । त्यो नपाउँदा खेरी सुरुमा निराश पनि भइन् तर हिम्मत नहारेकाले अहिले सफलता प्राप्त भएको छ । हामी सबै खुसी छौँ ।” बहिनीले गुगलमा काम पाओस् भनेर सुरुदेखिको चाहना रहेको जनाउँदै सौरभले त्यो चाहना पूरा भएको बताउनुभयो । आयशाका आमाबुवाले बेलौरीमा व्यवसाय गर्दै आउनुभएको छ । आफूलाई कम्प्युटरको ज्ञान नभएका कारण छोराछोरीलाई कम्प्युटरमा पोख्त बनाउने उहाँको सपना थियो । समय अनुसार बुनेको सपना आज आएर विपनामा परिणत भएपछि निकै खुसी लागेको बुवा लक्ष्मीनारायणले बताउनुभयो । उहाँले भन्नुभयो, “कम्प्युटर इन्जिनियर बनाउने सपना पूरा भएको छ । हामी खुसी छौँ ।” बेलौरीकै विद्यालयमा कक्षा १० सम्म अध्ययन गरेकी आयशाले काठमाडौँको किस्ट कलेजबाट प्लस टु पास गर्नुभएको थियो । त्यसपछि चित्कारा युनिभर्सिटीमा गएको उहाँको भनाइ छ । अब सम्भवतः ग्राजुएसनपछि कम्पनीमा जोडिने आयशाले बताउनुभयो ।",
      "link": "https://gorkhapatraonline.com/news/193700",
      "image": "https://gorkhapatraonline.com/storage/media/339513/conversions/2345-original-thumb.jpg"
    },
    {
      "slug": "193695",
      "title": "चेपाङगाउँमा चुनावको सल्लाह",
      "timestamp": 1772064000000,
      "source": "gp",
      "content": "सिद्धिको तल सडकमा विभिन्न राजनीतिक दलका उम्मेदवार र कार्यकर्ता सवारीसाधनमा चुनावी नारा घन्काउँदै मत माग्दै थिए । माथि कासवाङस्थित सुक्खा पहराको छाप्रोमा वयोवृद्ध ७७ वर्षीय जोडी वृषबहादुर र भुरीमाया चेपाङ डोको बुन्दै हुनुहुन्थ्यो ।",
      "longContent": "कासवाङ (सिद्धि) चितवन, फागुन १४ गते । सिद्धिको तल सडकमा विभिन्न राजनीतिक दलका उम्मेदवार र कार्यकर्ता सवारीसाधनमा चुनावी नारा घन्काउँदै मत माग्दै थिए । माथि कासवाङस्थित सुक्खा पहराको छाप्रोमा वयोवृद्ध ७७ वर्षीय जोडी वृषबहादुर र भुरीमाया चेपाङ डोको बुन्दै हुनुहुन्थ्यो । दलीय भागबन्डाका कडी मानिने चितवन–२ मा पर्ने चेपाङ समुदायमा चुनावको चहलपहल देखिँदैन । डोको बुन्दै गर्नुभएका वृषबहादुरले गाउँमा कसलाई मत दिने भनेर पूरा सल्लाह अझै नभइसकेको बताउनुहुन्छ । भुरीमायाले भन्नुभयो, “भोट त दिनु पर्छ, मरेपछि दिन पाइँदैन, जसलाई भए पनि दिनु पर्छ है बुढा ।” वृषबहादुर जवाफ फर्काउनुहुन्छ, “डाँडामाथिका जुन जस्तै भइसक्यौँ, भोट त खसाल्नै पर्छ, बुढी अधिकार पो हो त ।” फागुन २१ मा हुने प्रतिनिधि सभा सदस्यको निर्वाचनमा भोट हाल्न जाँदा वारिपारि गाउँका इष्टमित्र भेट हुँदा कुराकानी र रमाइलो दुवै हुने वृषबहादुर सुनाउनुहुन्छ । लालपुर्जावाला जग्गा बेचेपछि ऐलानीमा छाप्रो सार्नुभएका चेपाङ भन्नुहुन्छ, “छोरा विदेश गएपछि साना बच्चासँगै बुहारी माइतै बसिन्, घर कुर्ने त हामी बुढाबुढी मात्र भयौँ ।” तीन तहको सरकार भएपछि चितवनका धेरै पहाडी गाउँ नगर भए । सिद्धी गाउँबाट कालिका नगरपालिका बनेको सिद्धीको कासवाङ, मेटाङ्राङ, लोटुङ्टी, ट्याङ्सेराङ र टुँडिखेलका चेपाङ समुदायले भने सहरको अनुभूति अझै गर्न पाएका छैनन् । जेनतेन डोजरले खोस्रेर खारेको बाटो र बत्ती पहाडका टुप्पैसम्म पुग्यो तर चेपाङका घरभित्रको दुःख भने सुखमा बदलिएका छैनन् । कक्षा १२ पास गर्न सकेका केही युवा विदेश पुगेका छन् । नसकेकाहरू सहरतिर ज्यालामजदुरीमा जानुको विकल्प नभएको मङ्गलबहादुर चेपाङले सुनाउनुभयो । मलेसिया बसेर फर्किनुभएका उहाँले घरमा जस्ताको छाना फेर्नुभयो अनि केही जग्गा जोड्नुभयो । अब गाउँमै खेती गरेर बस्न चाहिने मल, बिउ, सिँचाइ निःशुल्क पाउने बनाइदिन नेतासँग भन्ने छु, पहिले त कसलाई भोट दिने भनेर गाउँमा सबैसँग सल्लाह गर्ने छौँ ।सहरमा नौला र पुराना नेताको जति चर्चा छ । चेपाङ गाउँमा त्यो छैन । सल्लाहमै एउटैलाई दिने मन बनाएका छन् । त्यसैले पनि दलका कार्यकर्ताले चेपाङ अगुवालाई शक्तिखोर र सिद्धी बोलाएर फकाउन थालेका छन् । नेताहरू डेढ/दुई घण्टाको उकालो चढेर भोट माग्न जानुभएको छैन । २०५६ देखि मत हाल्न थालेको निरमाया चेपाङ यो पाला गाउँमा सिँचाइ ल्याउन सक्ने पार्टीको नेतालाई मत दिनुपर्ने मत राख्नुहुन्छ । गाउँमै गरिखाउँ भनेर ऋण धन गरेर गोठभरि स्थानीय जातको गाई पाल्नुभएको छ । खोरभरि बाख्रा छन् । तिनलाई पानी पु¥याउन नसक्दाको पीडा नेताले नबुझ्ने बताउनुहुन्छ । उहाँ भन्नुहुन्छ, “पहाड सहरमा गाभियो तर सहरको सुविधा केही छैन, नुन सकियो भने किन्न एक घण्टा ओरालो लागेर तल झर्नु पर्छ नत्र बिलौना तरकारी भर हुन्छ ।” छैन मतदाता नामावलीमा नामपहाडी इलाकाका अधिकांश चेपाङ महिलाको नागरिकता बनेको छैन । नागरिकता नहुँदा मतदाता नामावलीमा उहाँहरूको नाम चढेको छैन । ३२ वर्षीय शान्तिमाया चेपाङले भन्नुभयो, “नाम हाल्देउ भन्न गएको त हो, कति कति सिफारिस ल्याउ भन्छ, दिक्क भएर बुढाले पछि बनाउँला भनेपछि भोट हाल्ने रहर पूरा भएन । ”सानै उमेरमा बिहे भएको उहाँको छोरा नै १८ वर्ष भइसके । उहाँका न नागरिकता बन्यो ।  न त बिहे दर्ता नै भएको छ । नेताहरू भोट माग्न आउने तर मतदाता नामावलीमा कसको नाम छ छैन भनेर कहिले सोधीखोजी नगर्ने उहाँ बताउनुहुन्छ । उहाँका श्रीमान् ज्यालामजदुरीमा सहर गइराख्ने । एक्लै जाँदा वडामा बुढा लिएर आऊ, जन्मदर्ता लिएर आऊ, त्यो बनाउन बाबुको नागरिकता लिएर आऊ भनेपछि त्यसै फर्कनु परेको सुनाउनुभयो । दिनभरि हिँडेर माइत गएर जन्मदर्ता बनाएर नागरिकता बनाउनु लेखपढ नगरेको उहाँ जस्तो चेपाङ महिलाका लागि फलामको चिउरा चपाए जस्तै हो । घरकै कामकाजमा रमेर बसेको उहाँको जेठानी गीता चेपाङको पनि नागरिकता र बिहे दर्ता दुवै छैन । उहाँले भन्नुभयो, “बनाउने भन्यो बुढालाई फुर्सद मिल्दैन म कता जानु एक्लै ।”उहाँकी देउरानी शर्मिला चेपाङको पनि नागरिकता, बिहे दर्ता र मतदाता नामावलीमा नाम छैन । धादिङको धुसा गाउँको पहाडको टुप्पोमा माइत गाउँ छ । जान र आउनै कति दिन लाग्छ । बच्चा सानै भएकाले पनि जान नसकेको शर्मिला बताउनुहुन्छ । सात महिनाको काखे नानी च्याप्दै सुनाउनुभयो, “बनाइदिन्छु भन्नुभएको छ, अनि बन्छ मतदातामा नाम होला नि ।” करिब १५ वर्ष पहिले जिल्ला प्रशासन कार्यालयले घुम्ती टोली कोराक, सिद्धी, काउले, लोथरसम्म पु¥याएर चेपाङ महिला र पुरुषको नागरिकता बनाइदिएको थियो । त्यसपछिका पुस्ताका लागि भने त्यसरी घुम्ती टोलीले नागरिकता बनाइदिएको छैन । जसका कारण धेरैको छुटेको अनुमान गाउँका चन्द्रमान चेपाङ गर्नुहुन्छ । उहाँ भन्नुहुन्छ, “मेरै बुढीको छुट्यो त्यो बेला त्यसपछिको बच्चाहरूको के कुरा गर्नु, मत भोट हाल्न जान्छु उ जाँदिन यस्तै छ सबै गाउँमा ।”अलिकमाथिको मेटाङराङ गाउँका सन्तबहादुर चेपाङलाई भने मत हाल्ने रहर छैन । उहाँको घरमा पनि उस्तै महिलाको कसैको नाम छ कसैको छैन । भोट दिएर पनि चेपाङको घरमा गाँस राम्ररी पर्दैन भने किन दिनु भनेर दुखेसो पोख्नुभयो । निर्वाचन आउँदा गाउँमा भोजभतेर र रमझम हुने गरेको विगत स्थानीय सम्झन्छन् । एकले भन्नुभयो, “खै यसपाला के हुन्छ, भोज हुन्छ कि हुन्न, कसले के दिन्छु भन्छ, सुन्न पाएको छैन, भोट माग्न आएकै छैनन् ।” चितवन निर्वाचन क्षेत्र नम्बर २ मा पर्ने चेपाङ समुदाय दलीय भागबन्डाका कडी मानिन्छन् । सहरका मतदाताको जता भोट गए पनि जितका लागि नपुग सङ्ख्या पहाडका टुप्पासम्म छरिएर रहेका चेपाङ समुदायका टाउका गनेर यो ठाउँको भोट मेरो हो भन्ने गरेको पाइन्छ । यी भेगमा देशमा भएका परिवर्तनको असर खासै परेको देखिँदैन । नयाँ दल आएको छ भन्नेसम्म उनीहरूलाई थाहा छ । यस निर्वाचन क्षेत्रमा नेपाली कांग्रेसकी मीना खरेल र राष्ट्रिय स्वतन्त्र पार्टीका सभापति रवि लामिछानेको कडा प्रतिस्पर्धा छ । नेकपा एमालेका अस्मिन घिमिरे, नेकपाका प्रताप गुरुङलगायत २३ जनाको उम्मेदवारी रहेको छ ।",
      "link": "https://gorkhapatraonline.com/news/193695",
      "image": "https://gorkhapatraonline.com/storage/media/339502/conversions/nirmaya-chepang(1)-original-thumb.jpg"
    },
    {
      "slug": "193683",
      "title": "एकाउन्न प्रतिशत महिला मतदाता, एक जना महिला उम्मेदवार",
      "timestamp": 1772064000000,
      "source": "gp",
      "content": "काठमाडौँको गोकर्णेश्वर नगरपालिका वडा नं. ३ का रविरत्न श्रेष्ठ कृषि पेसामा संलग्न हुनुहुन्छ । काठमाडौँमै अर्गानिक तरकारी पु¥याउने अठोटका साथ उहाँले २०७६ मा वैदेशिक रोजगारीबाट फर्किएपछि कृषि कर्म थाल्नुभएको हो । उहाँले चार लाख रुपियाँभन्दा बढी लागतमा टहरा बनाएर मौसमी तरकारी लगाउनुभएको छ । लगानी थपेपछि आम्दानी केही वृद्धि भएको छ । उहाँले भन्नुभयो, “तर भने जस्तो उत्पादन छैन । लगानी र मेहनत धेरै आम्दानी सीमित भएकाले खर्च धान्न समस्यै छ ।”",
      "longContent": "गोरखापत्र समाचारदाता काठमाडौँ, फागुन १४ गते । काठमाडौँको गोकर्णेश्वर नगरपालिका वडा नं. ३ का रविरत्न श्रेष्ठ कृषि पेसामा संलग्न हुनुहुन्छ । काठमाडौँमै अर्गानिक तरकारी पु¥याउने अठोटका साथ उहाँले २०७६ मा वैदेशिक रोजगारीबाट फर्किएपछि कृषि कर्म थाल्नुभएको हो । उहाँले चार लाख रुपियाँभन्दा बढी लागतमा टहरा बनाएर मौसमी तरकारी लगाउनुभएको छ । लगानी थपेपछि आम्दानी केही वृद्धि भएको छ । उहाँले भन्नुभयो, “तर भने जस्तो उत्पादन छैन । लगानी र मेहनत धेरै आम्दानी सीमित भएकाले खर्च धान्न समस्यै छ ।”कृषक श्रेष्ठ जस्तै स्थानीय नवराज तामाङ खुकुरापालन गर्नुहुन्छ । उहाँले राज्यको अनुदान ‘नक्कली किसान’ ले पाउने गुनासो गर्दै वास्तविक कृषिमा लागेका किसानलाई अनुदान, राहत र प्राविधिक सहयोग भए बिदेसिनु नपर्ने बताउनुभयो । उहाँले भन्नुभयो, “निर्वाचनमा भोट माग्न आउँदा राम्रो राम्रो काम गर्छु भन्ने तर हामी जस्तो किसानलाई हेर्दै नहेर्ने पार्टीलाई भोट दिन्न । यसपालि विचार गरेर भोट दिने हो । हामीले पनि त राहत पाउनु पर्छ नि !”श्रेष्ठ र तामाङ जस्तै काठमाडौँ क्षेत्र नं. ३ का मतदाता प्रतिनिधि सभा सदस्यको फागुन २१ गते हुने निर्वाचनको तयारीमा छन् । कागेश्वरी मनोहरा नगरपालिका वडा नं. १, २ र ३ गोकर्णेश्वर नगरपालिकाका वडा नं. १ देखि ९ र काठमाडौँ महानगरपालिका वडा नं. ६ समेटिएको काठमाडौँ क्षेत्र नं. ३ मा ६४ हजार ४७९ मतदाता छन् । काठमाडौँ महानगरपालिका–६ निवासी सरस्वतीनगर सुधार सङ्घका उपाध्यक्ष सावित्री खड्काले काठमाडौँ क्षेत्र नं. ३ मा ठाउँ अनुसार अलग अलग समस्या रहेको बताउनुभयो । उहाँले वर्षामा डुबान नहोस्, हिउँदमा धुलो नहोस्, राम्रोसँग स्वास फेर्न सकिने वातावरण होस् र सुशासन होस् भन्ने जनचाहना रहेको बताउनुभयो । उहाँले भन्नुभयो, “महानगरतर्फ सडकसहित अन्य पूर्वाधार व्यवस्थित गर्नु छ । कागेश्वरी मनोहरा र गोकर्णेश्वर नगरपालिकामा सडक, खानेपानी, कृषि उत्पादनका लागि बजार र राज्य प्रणालीबाट प्राप्त हुने सेवा सुविधालाई छिटोछरितो बनाउनु पर्छ भन्ने छ ।” २१ पुरुष र एक महिला उम्मेदवार काठमाडौँ क्षेत्र नं. ३ मा १६ राजनीतिक दल र छ स्वतन्त्र गरी २२ जनाको उम्मेदवारी परेको छ । जसमा एक जना महिलाको मात्र उम्मेदवारी परेको छ । उक्त क्षेत्रमा महिला मतदाताको सङ्ख्या ३२ हजार ९२३ अर्थात् ५१.०६ र पुरुष मतदाताको सङ्ख्या ३१ हजार ५५६ अर्थात् ४८.९४ प्रतिशत रहेको छ । नेपाली कांग्रेसले रमेश अर्याल, नेकपा (एमाले) ले रामेश्‍वर फुयाँल, नेपाली कम्युनिस्ट पार्टीले नीरज लामा, राष्ट्रिय स्वतन्त्र पार्टीले काठमाडौँ महानगर प्रहरीका पूर्वप्रमुख राजुनाथ पाण्डे, उज्यालो नेपाल पार्टीले अध्यक्ष एवं पूर्वमन्त्री कुलमान घिसिङलाई उम्मेदवार बनाएको छ । त्यसै गरी नेकपा (माओवादी) ले नेता शेखरनाथ आचार्य, राष्ट्रिय प्रजातन्त्र पार्टीले सुन्दरराम बोहरा, नेकपा (संयुक्त) ले बाबुकाजी कार्की, नेपाल मजदुर किसान पार्टीले मदन श्रेष्ठ, मङ्गोल नेसनल अर्गनाइजेसनले कुलबहादुर लामा, मितेरी पार्टी नेपालले जितबहादुर तामाङ, जनता समाजवादी पार्टी, नेपालले प्रनिलध्वज कार्की र आम जनता पार्टीले रूपसागर देवीलाई उम्मेदवार बनाएको छ । नेसनल रिपब्लिक नेपालले प्रेमछिरी शेर्पा, प्रगतिशील लोकतान्त्रिक पार्टीले शेखर अर्याल, श्रम संस्कृति पार्टीले सुवास घिसिङलाई उम्मेदवार बनाएको छ । स्वतन्त्रतर्फ सुरेशकुमार ढुङ्गाना, श्रीकृष्‍ण बराल, सज्‍जन आचार्य, केशव नेपाल, रामकृष्‍ण पुजारी र प्रदीप काफ्लेले उम्मेदवारी दिनुभएको छ । पाँच दलबिच मत तान्ने प्रयास काठमाडौँ क्षेत्र नं. ३ मा २०७९ मा नेपाली कांग्रेसका नेता सन्तोष चालिसे विजयी हुनुभएको थियो । कांग्रेसले पहिलो पटक नेता रमेश अर्याललाई उम्मेदवार बनाएको छ । एमाले नेता रामेश्‍वर फुयाँल संविधान सभा सदस्य एवं बागमती प्रदेश सभा सदस्य रहिसक्नुभएको छ । नेपाली कम्युनिस्ट पार्टीले नेता नीरज लामा स्थानीय राजनीतिक एवं सामाजिक अगुवा हुनुहुन्छ । राष्ट्रिय स्वतन्त्र पार्टीका उम्मेदवार राजुनाथ पाण्डे काठमाडौँ महानगरपालिकाको प्रहरी प्रमुख हुँदा चर्चित हुनुभएको हो । उज्यालो नेपाल पार्टीले अध्यक्ष एवं पूर्वमन्त्री कुलमान घिसिङ लोडसेडिङ हटाएपछि उज्यालो नेपाल अभियन्ताका रूपमा परिचित हुनुहुन्छ । माओवादी नेता शेखरनाथ आचार्य खोला नदी संरक्षण र सामाजिक अगुवाको भूमिकामा काम गर्दै आउनुभएको छ । काठमाडौँ क्षेत्र नं. ३ का अधिकांश उम्मेदवारका मुद्दा मिल्दाजुल्दा छन् । सुशासन, आर्थिक विकास, युवालाई विकासमा साझेदारी, रोजगारी, स्थानीय विकास, सडक तथा अन्य भौतिक संरचना निर्माण एवं स्तरोन्नति, शिक्षा, स्वास्थ्य र यातायात पूर्वाधार र यातायात सेवालाई गुणस्तरीय बनाउनेसहितका विषय समावेश छन् ।",
      "link": "https://gorkhapatraonline.com/news/193683",
      "image": "https://gorkhapatraonline.com/storage/media/339487/conversions/33-original-thumb.jpg"
    },
    {
      "slug": "193659",
      "title": "दलले बुझाए लेखा परीक्षण प्रतिवेदन",
      "timestamp": 1772064000000,
      "source": "gp",
      "content": "निर्वाचन आयोगमा ९६ राजनीतिक दलले गत आवको लेखा परीक्षण प्रतिवेदन बुझाएका छन् । आयोगको अभिलेखबमोजिम गत असारसम्म १२२ राजनीतिक दलको दर्ता कायम रहेकामा २६ दलले आर्थिक वर्ष २०८१/८२ को लेखा परीक्षण प्रतिवेदन बुझाएका छैनन् । आयोगको कानुन तथा राजनीतिक दल व्यवस्थापन महाशाखाका अनुसार ९५ दलले तोकिएको समयसीमाभित्र लेखा परीक्षण प्रतिवेदन बुझाएको र एउटा दलले समयसीमापछि प्रतिवेदन बुझाएको हो । नेपाल विवेकशील पार्टीले समयसीमापछि फागुन ८ गते मात्रै प्रतिवेदन बुझायो ।",
      "longContent": "गोरखापत्र समाचारदाताकाठमाडौँ, फागुन १४ गते ।  निर्वाचन आयोगमा ९६ राजनीतिक दलले गत आवको लेखा परीक्षण प्रतिवेदन बुझाएका छन् । आयोगको अभिलेखबमोजिम गत असारसम्म १२२ राजनीतिक दलको दर्ता कायम रहेकामा २६ दलले आर्थिक वर्ष २०८१/८२ को लेखा परीक्षण प्रतिवेदन बुझाएका छैनन् । आयोगको कानुन तथा राजनीतिक दल व्यवस्थापन महाशाखाका अनुसार ९५ दलले तोकिएको समयसीमाभित्र लेखा परीक्षण प्रतिवेदन बुझाएको र एउटा दलले समयसीमापछि प्रतिवेदन बुझाएको हो । नेपाल विवेकशील पार्टीले समयसीमापछि फागुन ८ गते मात्रै प्रतिवेदन बुझायो । राजनीतिक दलसम्बन्धी ऐनको दफा ४० ले दलले आर्थिक वर्ष समाप्त भएको छ महिनाभित्र आफ्नो आयव्ययको लेखा परीक्षण कानुनबमोजिम इजाजत प्राप्त लेखा परीक्षकबाट लेखा परीक्षण गराई एक महिनाभित्र आयोगमा पेस गर्नुपर्ने व्यवस्था गरेको छ । सो व्यवस्थाबमोजिम माघभित्र दलले आआफ्नो लेखा परीक्षण प्रतिवेदन आयोगमा बुझाउनुपर्ने हो । लेखा परीक्षण प्रतिवेदन बुझाउनुपर्ने अवधि समाप्त भएको ४५ दिनभित्र आयोगले प्रतिवेदन नबुझाउने दललाई त्यसरी लेखा परीक्षण प्रतिवेदन पेस नगर्नुको कारण खुलाई स्पष्टीकरण पेस गर्न लिखित रूपमा वा विद्युतीय वा अन्य सञ्चार माध्यमबाट आदेश दिन सक्ने कानुनी व्यवस्था छ । सो व्यवस्थाबमोजिम लेखा परीक्षण प्रतिवेदन नबुझाएका २६ दललाई आयोगले चैत १५ गतेपछि स्पष्टीकरण सोध्न सक्ने छ । आयोगको स्पष्टीकरणको जवाफसँगै दलले लेखा परीक्षण प्रतिवेदन बुझाउनुपर्ने छ । स्पष्टीकरण सन्तोषप्रद नआए वा स्पष्टीकरणसँग प्रतिवेदन नबुझाए आयोगले त्यस्तो दललाई जरिबाना गर्न सक्ने व्यवस्था छ ।निर्वाचन आयोगले लगातार चार आर्थिक वर्षसम्म दलको लेखा परीक्षण प्रतिवेदन नबुझाउने छ वटा दलको दर्ता खारेज ग¥यो । गत पुस ७ गते आयोगले छ वटा दलको दर्ता खारेज गर्ने निर्णय ग¥यो ।  नेपाली कांग्रेस, नेकपा (एमाले), नेकपा (माओवादी केन्द्र), राष्ट्रिय स्वतन्त्र पार्टी, जनता समाजवादी पार्टी नेपाल, नेकपा (एकीकृत समाजवादी), जनमत पार्टीलगायतका दलले समयसीमाभित्रै प्रतिवेदन बुझाएका हुन् ।",
      "link": "https://gorkhapatraonline.com/news/193659",
      "image": "https://gorkhapatraonline.com/storage/media/339463/conversions/Nirbachan_aayog-(2)-original-thumb.jpg"
    }
  ]
}