{
  "date": "2026-02-04T20:45:46.587Z",
  "news": [
    {
      "slug": "190698",
      "title": "यस्तो छ आजका लागि निर्धारित विदेशी मुद्राको विनिमयदर",
      "timestamp": 1770163200000,
      "source": "gp",
      "content": "नेपाल राष्ट्र बैंकले आजका लागि विदेशी मुद्राको विनिमयदर निर्धारण गरेको छ । केन्द्रीय बैंकका अनुसार आज अमेरिकी डलर एकको खरिददर १४४ रुपैयाँ १३ पैसा र बिक्रीदर १४४ रुपैयाँ ७३ पैसा तोकिएको छ ।",
      "longContent": "काठमाडौँ, माघ २१  गते ।  नेपाल राष्ट्र बैंकले आजका लागि विदेशी मुद्राको विनिमयदर निर्धारण गरेको छ । केन्द्रीय बैंकका अनुसार आज अमेरिकी डलर एकको खरिददर १४४ रुपैयाँ १३ पैसा र बिक्रीदर १४४ रुपैयाँ ७३ पैसा तोकिएको छ । यस्तै, युरोपियन युरो एकको खरिददर १६९ रुपैयाँ ९४ पैसा र बिक्रीदर १७० रुपैयाँ ६५  पैसा, युके पाउण्ड स्ट्रलिङ एकको खरिददर १९६ रुपैयाँ ८५ पैसा र बिक्रीदर १९७ रुपैयाँ ६६ पैसा, स्वीस फ्रयाङ्क एकको खरिददर १८५ रुपैयाँ २५ पैसा र बिक्रीदर १८६ रुपैयाँ ०२  पैसा कायम गरिएको छ । अष्ट्रेलियन डलर एकको खरिददर १०१ रुपैयाँ ०१ पैसा र बिक्रीदर १०१ रुपैयाँ ४३ पैसा, क्यानेडियन डलर एकको खरिददर १०५ रुपैयाँ ३८ पैसा र बिक्रीदर १०५ रुपैयाँ ८२ पैसा, सिङ्गापुर डलर एकको खरिददर ११३ रुपैयाँ ४२ पैसा र बिक्रीदर ११३ रुपैयाँ ८९ पैसा तोकिएको छ । जापानी येन १० को खरिददर नौ रुपैयाँ २४ पैसा र बिक्रीदर नौ रुपैयाँ २८ पैसा, चिनियाँ युआन एकको खरिददर २० रुपैयाँ ७७ पैसा र बिक्रीदर २० रुपैयाँ ८६ पैसा, साउदी अरेबियन रियाल एकको खरिददर ३८ रुपैयाँ ४३ पैसा र बिक्रीदर ३८ रुपैयाँ ५९  पैसा, कतारी रियाल एकको खरिददर ३९ रुपैयाँ ५४ पैसा र बिक्रीदर ३९ रुपैयाँ ७१ पैसा कायम भएको छ । केन्द्रीय बैंकका अनुसार थाइ भाट एकको खरिददर चार रुपैयाँ ५७ पैसा र बिक्रीदर चार रुपैयाँ ५९  पैसा, युएई दिराम एकको खरिददर ३९ रुपैयाँ २४ पैसा र बिक्रीदर ३९ रुपैयाँ ४१ पैसा, मलेसियन रिङ्गेट एकको खरिददर ३६ रुपैयाँ ६५ पैसा र बिक्रीदर ३६ रुपैयाँ ८० पैसा, साउथ कोरियन वन १०० को खरिददर ९ रुपैयाँ ९४ पैसा र बिक्रीदर ९ रुपैयाँ ९८ पैसा, स्वीडिस क्रोनर एकको खरिददर १६ रुपैयाँ १० पैसा र बिक्रीदर १६ रुपैयाँ १६ पैसा र डेनिस क्रोनर एकको खरिददर २२ रुपैयाँ ७५ पैसा र बिक्रीदर २२ रुपैयाँ ८५ पैसा तोकिएको छ । राष्ट्र बैंकले हङकङ डलर एकको खरिददर १८ रुपैयाँ ४५ पैसा र बिक्रीदर १८ रुपैयाँ ५२ पैसा, कुवेती दिनार एकको खरिददर ४७१ रुपैयाँ ८६ पैसा र बिक्रीदर ४७३ रुपैयाँ ८३ पैसा , बहराइन दिनार एकको खरिददर ३८२ रुपैयाँ ३१ पैसा र बिक्रीदर ३८३ रुपैयाँ ९०  पैसा , ओमनी रियाल एकको खरिददर ३७४ रुपैयाँ ३९ र बिक्रीदर ३७५ रुपैयाँ ९५ पैसा रहेको छ । यस्तै,भारतीय रुपैयाँ एक सयको खरिददर १६० रुपैयाँ र बिक्रीदर १६० रुपैयाँ १५ पैसा तोकिएको  छ ।राष्ट्र बैंकले यो विनिमयदरलाई आवश्यकतानुसार जुनसुकै समयमा पनि संशोधन गर्न सकिने जनाएको छ । वाणिज्य बैंकले तोक्ने विनिमयदर भने फरक हुनसक्ने र अद्यावधिक विनिमयदर केन्द्रीय बैंकको वेबसाइटमा उपलब्ध हुने जनाइएको छ ।  रासस",
      "link": "https://gorkhapatraonline.com/news/190698",
      "image": "https://gorkhapatraonline.com/storage/media/334818/conversions/dolor-original-thumb.jpg"
    },
    {
      "slug": "190690",
      "title": "यस्तो छ आजका लागि कृषिउपजको थोक मूल्य",
      "timestamp": 1770163200000,
      "source": "gp",
      "content": "कालीमाटी फलफूल तथा तरकारी बजार विकास समितिले आजका लागि कृषिउपजको थोक मूल्य निर्धारण गरेको छ ।",
      "longContent": "काठमाडौँ,  माघ २१ गते ।   कालीमाटी फलफूल तथा तरकारी बजार विकास समितिले आजका लागि कृषिउपजको थोक मूल्य निर्धारण गरेको छ ।समितिका अनुसार गोलभेँडा ठूलो (भारतीय) प्रतिकिलो रु ८०, गोलभेँडा सानो (लोकल) प्रतिकिलो रु ३२, गोलभेँडा सानो (भारतीय) प्रतिकिलो रु ४०, गोलभेँडा सानो (तराई) प्रतिकिलो रु ५०, आलु रातो प्रतिकिलो रु ३०, आलु रातो (भारतीय) प्रतिकिलो रु २५, प्याज सुकेको (भारतीय) प्रतिकिलो रु ४० रहेको छ । यसैगरी, गाजर (लोकल) प्रतिकिलो रु ८०, गाजर (तराई) प्रतिकिलो रु ७०, बन्दा (लोकल) प्रतिकिलो रु ६५, बन्दा (तराई) प्रतिकिलो रु ४५, बन्दा (नरिबल) प्रतिकिलो रु ५०, काउली स्थानीय प्रतिकिलो रु ५०, काउली स्थानीय (ज्यापू) प्रतिकिलो रु ७०, काउली तराई प्रतिकिलो रु ४५, रातो मूला प्रतिकिलो रु ४०, सेतो मूला (लोकल) प्रतिकिलो रु १८, सेतो मूला (हाइब्रिड) प्रतिकिलो रु २५, भन्टा लाम्चो प्रतिकिलो रु ५० र भन्टा डल्लो प्रतिकिलो रु ६० कायम भएको छ । त्यसैगरी, मटरकोसा प्रतिकिलो रु ७०, घिउ सिमी (लोकल) प्रतिकिलो रु १३०, घिउ सिमी (हाइब्रिड) प्रतिकिलो रु ११०, घिउ सिमी (राजमा) प्रतिकिलो रु १३०, टाटे सिमी प्रतिकिलो रु १००, तिते करेला प्रतिकिलो रु १९०, लौका प्रतिकिलो रु ७०, फर्सी पाकेको प्रतिकिलो रु ५५, हरियो फर्सी (लाम्चो) प्रतिकिलो रु २५, हरियो फर्सी (डल्लो) प्रतिकिलो रु ३०, सलगम प्रतिकिलो ६०, भिन्डी प्रतिकिलो १३०, सखरखण्ड प्रतिकिलो ७०, बरेला प्रतिकिलो रु ६०, पिँडालु प्रतिकिलो रु ६० र स्कुस प्रतिकिलो रु ७० कायम गरिएको छ ।रायोसाग प्रतिकिलो रु ४०, पालुङ्गो प्रतिकेजी रु ६०, चमसुर प्रतिकिलो रु ६०, तोरीसाग प्रतिकिलो रु ३०,  मेथी प्रतिकिलो रु ८०, हरियो प्याज प्रतिकिलो रु ६०, बकुला प्रतिकिलो रु ८०, तरुल प्रतिकिलो रु ७०, च्याउ (कन्य) प्रतिकिलो रु १००, च्याउ (डल्ले) प्रतिकिलो रु ४००, राजा च्याउ प्रतिकेजी रु ३००, सिताके च्याउ प्रतिकेजी रु १,००० निर्धारण गरिएको छ ।ब्रोकाउली प्रतिकिलो रु ५०, चुकुन्दर प्रतिकिलो रु ६५, सजीवन प्रतिकेजी रु २२०, रातो बन्दा प्रतिकिलो रु १३०, जिरीको साग प्रतिकिलो रु ८०, ग्याठकोभी प्रतिकिलो रु ६०, सेलरी प्रतिकिलो रु २००, पार्सले प्रतिकिलो रु ६००, सौफको साग प्रतिकिलो रु ९०, पुदिना प्रतिकिलो रु ३००, गान्टे मुला प्रतिकिलो रु ६०, इमली प्रतिकिलो रु १८०, तामा प्रतिकिलो रु १३०, तोफु प्रतिकिलो रु १५०, गुन्द्रुक प्रतिकिलो रु ३५० र रूखटमाटर प्रतिकेजी रु २५० तोकिएको छ ।स्याउ (झोले) प्रतिकिलो रु २५०, स्याउ (फुजी) प्रतिकिलो रु ३२०, केरा (दर्जन) रु १८०, कागती प्रतिकिलो रु १००, अनार प्रतिकिलो रु ३२०, अङ्गुर (हरियो) प्रतिकिलो रु २६०, अङ्गुर (कालो) प्रतिकिलो रु ४५०, सुन्तला (नेपाली) प्रतिकिलो रु १८०, तरबुजा हरियो प्रतिकिलो रु ९०, मौसम प्रतिकिलो रु १२०, जुनार प्रतिकिलो रु १२०,  भुइँकटहर प्रतिगोटा रु १५५, काँक्रो (लोकल) प्रतिकिलो रु १६०, काँक्रो (हाइब्रिड) प्रतिकिलो रु १२०, निबुवा प्रतिकिलो रु ७०, नास्पाती (चाइनिज) प्रतिकिलो रु २४०, मेवा (नेपाली) प्रतिकिलो रु ७०, मेवा (भारतीय) प्रतिकिलो रु ११०, लप्सी प्रतिकिलो रु १३०, किनु प्रतिकिलो रु १३०, स्ट्रबेरी प्रतिकिलो रु ५५०, किबी प्रतिकिलो रु २६० र एभोकाडो प्रतिकिलो रु ३५० निर्धारण गरिएको छ ।यसैगरी, अमला प्रतिकिलो रु १००, अदुवा प्रतिकिलो रु १००, सुकेको खुर्सानी प्रतिकिलो रु ४२०, खुर्सानी हरियो प्रतिकिलो रु ११०, खुर्सानी हरियो (बुलेट) प्रतिकिलो रु १३०, खुर्सानी हरियो (माछे) प्रतिकिलो रु ८०, खुर्सानी हरियो (अकबरे) प्रतिकिलो रु ६००, भेडे खुर्सानी प्रतिकिलो रु ९०, हरियो लसुन प्रतिकिलो रु ८०, हरियो धनियाँ प्रतिकिलो रु ५०, लसुन सुकेको (चाइनिज) प्रतिकिलो रु २२०, छ्यापी सुकेको प्रतिकिलो रु १६०, छ्यापी हरियो प्रतिकिलो रु १८०, माछा सुकेको प्रतिकिलो रु १,०००, ताजा माछा (रहु) प्रतिकिलो रु ३४०, ताजा माछा (बचुवा) प्रतिकिलो रु २८० र ताजा माछा (छडी) प्रतिकिलो रु २५० निर्धारण गरिएको छ । रासस",
      "link": "https://gorkhapatraonline.com/news/190690",
      "image": "https://gorkhapatraonline.com/storage/media/334810/conversions/adrhs-original-thumb.jpg"
    },
    {
      "slug": "190678",
      "title": "देउराली जनता फर्मास्युटिकल्सले चितवनमा बेग्लै कारखाना खोल्ने",
      "timestamp": 1770163200000,
      "source": "gp",
      "content": "देउराली जनता फर्मास्युटिकल्सले चार अर्ब ७५ करोड रुपियाँको लगानीमा चितवनमा कारखाना सञ्चालनमा ल्याउने भएको छ । मङ्गलबार आयोजित पत्रकार सम्मेलनमा कम्पनीका अध्यक्ष हरिभक्त शर्माले त्यस्तो कारखानामा ५५० जनालाई प्रत्यक्ष रोजगारी दिने जानकारी गराउनुभयो ।",
      "longContent": "गोरखापत्र समाचारदाताकाठमाडौँ, माघ २१ गते । देउराली जनता फर्मास्युटिकल्सले चार अर्ब ७५ करोड रुपियाँको लगानीमा चितवनमा कारखाना सञ्चालनमा ल्याउने भएको छ । मङ्गलबार आयोजित पत्रकार सम्मेलनमा कम्पनीका अध्यक्ष हरिभक्त शर्माले त्यस्तो कारखानामा ५५० जनालाई प्रत्यक्ष रोजगारी दिने जानकारी गराउनुभयो । उहाँले विगतका अनुभवको उपयोग गर्दै औषधीको गुणात्मक स्तरवृद्धि गरी राष्ट्रलाई औषधीमा आत्मनिर्भर बनाउन योगदान गर्न आफूहरू सङ्कल्पसाथ लागिपरेको बताउनुभयो । उहाँका अनुसार प्रस्तावित नयाँ कारखाना दुई वर्षभित्र निर्माण सम्पन्न गर्ने लक्ष्य छ ।अध्यक्ष शर्माले देउराली–जनता फर्मास्युटिकल्सले ३५ वर्षदेखि नेपाली जनताका लागि उच्च प्रविधि आयात गरी अत्यावश्यक औषधी स्वदेशमै उत्पादन गरी स्वास्थ्यसेवामा समर्पित रहँदै आएको उल्लेख गर्नुभयो । उहाँले कम्पनीले अत्याधुनिक प्रविधिको प्रयोग गर्दै अत्यावश्यक जीवनरक्षक औषधी र विभिन्न दीर्घरोगको उपचारमा आवश्यक पर्ने क्याप्सुल, ट्याबलेट, लिक्युड तथा पाउडरको उत्पादन गर्ने बताउनुभयो । कम्पनीले २९६ प्रकारका जीवनरक्षक औषधी उत्पादन तथा अनुसन्धान गर्ने जानकारी दिँदै उहाँले उत्पादित औषधीको गुणस्तर कायम गर्ने तथा अत्याधुनिक प्रविधि र उपकरणसहितको सुविधा सम्पन्न कारखाना निर्माण गरी अन्तर्राष्ट्रियस्तरमा समेत निर्यात गर्ने लक्ष्य लिइएको बताउनुभयो ।  वैज्ञानिक, प्राविधिकलगायत सबै तहमा कार्यरत ६७५ जना जनशक्तिलाई हाल प्रत्यक्ष रोजगारी दिएको उहाँको भनाइ छ । कम्पनीका निर्देशक आयुशभक्त पौडेलले कम्पनीले सुस्वास्थ्य, आरोग्य, निरोग, दिव्यम, आरम्भलगायतका डिभजनको स्थापना गरी औषधी उत्पादन गर्दै आएको बताउनुभयो । देउराली जनता नेपालको औषधी उत्पादन क्षेत्रमा प्रविधि हस्तान्तरणमार्फत उच्चस्तरीय अन्तर्राष्ट्रिय प्रविधि आयात गर्ने पहिलो र एक मात्र उद्योगका रूपमा स्थापित भएको बताउनुभयो ।",
      "link": "https://gorkhapatraonline.com/news/190678",
      "image": "https://gorkhapatraonline.com/storage/media/334796/conversions/deurali4-original-thumb.jpg"
    },
    {
      "slug": "190677",
      "title": "सामान ढुवानीमा विलम्ब भइरहेको गुनासो",
      "timestamp": 1770163200000,
      "source": "gp",
      "content": "नेपाल समुद्रपार निकासी पैठारी सङ्घले वाणिज्यसँग सम्बन्धित निजी क्षेत्रको चासोका विषयमा सरकारलाई ध्यानाकर्षण गराएको छ । सङ्घको प्रतिनिधि मण्डलले वाणिज्य सचिव डा. रामप्रसाद घिमिरेलाई मङ्गलबार उहाँकै कार्यकक्षमा भेटेर ध्यानाकर्षण गराएको हो ।",
      "longContent": "गोरखापत्र समाचारदाताकाठमाडौँ, माघ २१ गते । नेपाल समुद्रपार निकासी पैठारी सङ्घले वाणिज्यसँग सम्बन्धित निजी क्षेत्रको चासोका विषयमा सरकारलाई ध्यानाकर्षण गराएको छ । सङ्घको प्रतिनिधि मण्डलले वाणिज्य सचिव डा. रामप्रसाद घिमिरेलाई मङ्गलबार उहाँकै कार्यकक्षमा भेटेर ध्यानाकर्षण गराएको हो ।सो अवसरमा सङ्घले तयार गरेको सुझाव प्रस्तुत गर्दै सङ्घका महासचिव जयन्तकुमार अग्रवालले केही महिनायता नेपालका लागि आयातित सामान भारतीय भूमिमा ढुवानी गर्दा विलम्ब भइरहेको जानकारी गराउँदै नेपाली सामान ढुवानीका लागि थप रेल उपलब्ध गराउने पहल गरिदिन सचिव घिमिरेलाई आग्रह गर्नुभयो । उच्चस्तरीय आर्थिक सुधार सुझाव आयोगको सुझावबमोजिम भारतीय र नेपाली बजारमा वस्तुको मूल्यमा फराकिलो अन्तर नहुने गरी भन्सार महसुल र अन्य करका दर समायोजन गरी ‘ग्रे’ मार्केट नियन्त्रण गर्नुपर्नेमा पनि उहाँले जोड दिनुभयो । तेस्रो मुलुकमा निर्मित मेसिन औजारका पार्टपुर्जा भारतबाट आयात गर्न पाउने व्यवस्थाका लागि नेपाल–भारत वाणिज्य सन्धिको प्रोटोकल संशोधनका लागि पहल गर्न पनि सङ्घले आग्रह गरेको छ । हालको प्रावधानले गर्दा तेस्रो मुलुकमा निर्मित मेसिन बिग्रेको अवस्थामा भारतमै उपलब्ध पार्टपुर्जा पनि त्यहाँबाट ल्याउन नपाउँदा सम्बन्धित देशबाटै ल्याएर मर्मत गरी सञ्चालन गर्न लामो समय लाग्ने सङ्घको गुनासो छ । त्यस्ता सामान भारतबाट औपचारिक रूपमा ल्याउन नपाए पनि खुला सीमामार्फत अनधिकृत रूपमा आउँदा राजस्व गुमिरहेको पनि सङ्घले बताएको छ ।पछिल्लो समय सरकारले स्थगित गरेको निर्यातको नगद अनुदान अविलम्ब सुचारु गर्न पनि सङ्घले माग गरेको छ । त्यसै गरी एजेन्सी ऐनका कठिन प्रावधान संशोधन गर्न जोड दिएको सङ्घले फर्म नवीकरणमा एकद्वार नीतिको आवश्यकता औँल्याएको छ । सरकारी निकायमा एक ठाउँमा कागजात पेस गरिसकेको अवस्थामा ती कागजात आवश्यक पर्दा जुनसुकै सरकारी निकायले अनलाइनबाटै प्राप्त गर्न सक्ने प्रणाली विकास प्रक्रिया सरलीकरण गर्न पनि सङ्घले माग गरेको छ । अधिकतम खुद्रा मूल्यको विषयमा विद्यमान द्विविधा हटाउन, प्रत्येक फर्मले वार्षिक कारोबारको फाँटबारी वाणिज्य विभागमा पेस गर्नुपर्ने प्राइभेट फर्म रजिस्ट्रेसन नियमावलीको प्रावधानले व्यवसायको लागत बढाउने र झन्झट थप्ने काम मात्र गरिरहेको गुनासो सङ्घले गरेको छ । सङ्घले खुला बजार अर्थतन्त्रको मान्यताविपरीत सामान्य जनजीवनका आवश्यक वस्तु आयातमा प्रतिबन्ध नलगाउन पनि आग्रह गरेको छ । आयातमा प्रतिबन्ध लगाइएका वस्तु सीमानाकाका छिद्रमार्फत अनधिकृत रूपमा आयात भई बजारमा खुलेआम बिक्री हुने हुँदा यसबाट राजस्व गुम्ने, वैधानिक व्यापार रोकिने र अनधिकृत व्यापार फस्टाउने सङ्घको तर्क छ । जवाफमा सचिव घिमिरेले विभिन्न वस्तुमा आयातमा कायम प्रतिबन्धबारे अध्ययन गरी सुझाव पेस गर्न आफूले समिति गठन गरिसकेको जानकारी गराउँदै सङ्घले उठाएका विषयलाई सम्बोधन गर्न आफ्नो तर्फबाट सक्दो पहल गर्ने आश्वासन दिनुभयो । सङ्घका अध्यक्ष शिवकुमार अग्रवालले नेतृत्व गर्नुभएको प्रतिनिधिमण्डलमा महासचिव जयन्त अग्रवाल, सचिव विष्णुकुमार जोशी र कार्यसमिति सदस्य मयङ्क केडिया र आकाश गोल्छा सहभागी हुनुहुन्थ्यो ।",
      "link": "https://gorkhapatraonline.com/news/190677",
      "image": "https://gorkhapatraonline.com/storage/media/334795/conversions/Meeting-with-Commerce-Secretary-(1)-original-thumb.jpg"
    },
    {
      "slug": "190676",
      "title": "महिला उद्यमशीलताबाट विकास सम्भव",
      "timestamp": 1770163200000,
      "source": "gp",
      "content": "नेपाल उद्योग परिसङ्घले महिला उद्यमशीलताको विकासले मात्रै देशको समग्र आर्थिक विकास सम्भव हुने जनाएको छ । परिसङ्घले मङ्गलबार महिला उद्यमी महासङ्घ नेपालका नवनिर्वाचित अध्यक्षसहितको कार्यसमितिलाई बधाई तथा स्वागत गर्ने कार्यक्रममा सो कुरा बताइएको हो ।",
      "longContent": "गोरखापत्र समाचारदाता काठमाडौँ, माघ २१ गते । नेपाल उद्योग परिसङ्घले महिला उद्यमशीलताको विकासले मात्रै देशको समग्र आर्थिक विकास सम्भव हुने जनाएको छ । परिसङ्घले मङ्गलबार महिला उद्यमी महासङ्घ नेपालका नवनिर्वाचित अध्यक्षसहितको कार्यसमितिलाई बधाई तथा स्वागत गर्ने कार्यक्रममा सो कुरा बताइएको हो । परिसङ्घका अध्यक्ष वीरेन्द्रराज पाण्डेले नवनिर्वाचित समितिलाई बधाई दिँदै आर्थिक समृद्धिका लागि दुई संस्थाबिच सहकार्य गरेर अगाडि बढ्नुपर्नेमा जोड दिनुभयो । उहाँले स्वदेशी उत्पादनको प्रवर्धन र उपभोग बढाउनुपर्ने आवश्यकता औँल्याउँदै पाण्डेले परिसङ्घबाट सञ्चालनमा रहेका ‘मेक इन नेपाल–स्वदेशी’ अभियानका बारेसमेत जानकारी गराउनुभयो । साथै उहाँले आगामी दिनमा महिला उद्यमी महासङ्घसँगको सम्बन्ध अझ बलियो हुने विश्वास व्यक्त गर्नुभयो । महिला उद्यमी महासङ्घका अध्यक्ष दर्शना श्रेष्ठले महिला उद्यमशीलताको क्षेत्रमा परिसङ्घसँग सहकार्य गर्दै अगाडि बढ्ने प्रतिबद्धता व्यक्त गर्नुभयो । कार्यक्रममा दुवै संस्थाका प्रतिनिधिबिच सहकार्यका विविध क्षेत्र र आगामी योजनाका बारेसमेत छलफल भएको परिसङ्घले जनाएको छ ।",
      "link": "https://gorkhapatraonline.com/news/190676",
      "image": "https://gorkhapatraonline.com/storage/media/334794/conversions/CNI-PHOTO-original-thumb.jpg"
    },
    {
      "slug": "190675",
      "title": "भाषणभन्दा सखर नै मिठो",
      "timestamp": 1770163200000,
      "source": "gp",
      "content": "हेवाखोला थुनेर माउन्टेन हाइड्रो सञ्चालनमा ल्याइएपछि कुलो बन्द भयो । हिलिहाङ–७ का टीकाराम पोखरेलले सयौँ मुरी धान फल्ने खेत रोप्न छोडेर उखु रोप्नुभयो । उखुको रस पेलेर पकाइएको खुदो र सखरको बिक्री पनि राम्रै थियो । कुलोबाट सानोतिनो पानी ल्याएर सिँचाइसँगै गोडमेल गर्दा उखु सप्रिएर सखरले दिने आम्दानीले चित्त बुझाउँदै हुनुहुन्थ्यो । २०८० असार २ गतेको बाढीले खोलाको सतह झनै गहिरो भयो । २०८१ असोज १२ गते पुनः बाढी आएर बचेखुचेका कुलो बगाइदियो भने गत असोज १७ र १८ गते पुनः बाढी आउँदा सिँचाइका लागि ल्याइएका पाइपसमेत बगाइदियो ।",
      "longContent": "राधा लुइटेलफिदिम, माघ २१ गते । हेवाखोला थुनेर माउन्टेन हाइड्रो सञ्चालनमा ल्याइएपछि कुलो बन्द भयो । हिलिहाङ–७ का टीकाराम पोखरेलले सयौँ मुरी धान फल्ने खेत रोप्न छोडेर उखु रोप्नुभयो । उखुको रस पेलेर पकाइएको खुदो र सखरको बिक्री पनि राम्रै थियो । कुलोबाट सानोतिनो पानी ल्याएर सिँचाइसँगै गोडमेल गर्दा उखु सप्रिएर सखरले दिने आम्दानीले चित्त बुझाउँदै हुनुहुन्थ्यो । २०८० असार २ गतेको बाढीले खोलाको सतह झनै गहिरो भयो । २०८१ असोज १२ गते पुनः बाढी आएर बचेखुचेका कुलो बगाइदियो भने गत असोज १७ र १८ गते पुनः बाढी आउँदा सिँचाइका लागि ल्याइएका पाइपसमेत बगाइदियो ।टीकारामसहित यस क्षेत्रका किसानको आम्दानीको मुख्य स्रोत उखु खेती नै हो । उखु खेतीका लागि आवश्यक सिँचाइका लागि कुलो र पाइपलाइन उपलब्ध गराउन स्थानीय सरकारसँग पटक पटक आग्रह गर्दा पनि सुनुवाइ नभएको यस क्षेत्रका किसानको गुनासो छ ।“खोलाले बगाएको कुलो मर्मत, पाइप र उखु पेल्ने मिल उपलब्ध गराउन पटक पटक अनुरोध ग¥यौँ, स्थानीय सरकारले हाम्रा आवाज सुनेन । यसअघिको निर्वाचनमा विभिन्न किसिमका विकासका सपना देखाउँदै आएका नेता पुनः फर्केर आएनन् । एक महिनापछि निर्वाचन हुँदै छ रे । यस पटक कोही उम्मेदवार यहाँसम्म आइपुगेका छैनन् । आइहाले भने आफ्ना समस्या र गुनासो सुनाउने योजना छ,” ७७ वर्षीय पोखरेलले भन्नुभयो । स्थानीयसँगै प्रदेश र प्रतिनिधि सभा सदस्यको निर्वाचनमा आफूहरूलाई सहुलियत कर्जा, अनुदानमा कृषि उपकरण, सिँचाइ र खानेपानी आदि समस्याको समाधान गरिदिने आश्वासन दिएर भोट मागेका नेता कार्यकर्ताको अनुहार चुनावपछि कहिल्यै नदेखिएको अर्का किसान लोकबहादुर थापाले बताउनुभयो ।“पहिले गरेका वाचा पूरा नगरेकै कारण यस पटक बस्तीसम्म आइपुग्न सक्नुभएको छैन । टोल टोलमा भेटघाट र कोण सभा गर्दै हुनुहुन्छ रे । सखर पेल्ने सिजनमा भाषण सुन्ने फुर्सद पनि हुँदैन । उहाँहरूका फोस्रा भाषण र आश्वासनभन्दा आफ्नै मेहनतले फलाएका उखुको रस, खुदो र सखर गुलियो,” थापाले थप्नुभयो ।थापा र पोखरेलको जस्तै समस्या फिदिम–४ र हिलिहाङ–७ लाई सिमाना छुट्याएर बगेको हेवाखोला आसपास उखु खेती गर्दै आएका २० किसानको पनि व्यस्तता एउटै छ ।यहाँका प्रायः किसानले उर्वर फाँटमा ज्ञवरा जातका उखु लगाएका छन् । यस वर्ष गत असोज १२ गते आएको बाढीले उखु रोपेको खेत कटान गरेर लगे पनि बचेको खेतको उत्पादन स्याहार्दै सखर निकाल्नु किसानको दैनिकी बनेको छ ।  उनीहरूको आवश्यकता पनि साझा छन् । खोलाको पानी सुकाएर नजिकैको उत्पादन गृहबाट माउन्टेन हाइड्रोले बिजुली निकाली रहेको छ तर यस क्षेत्रका नागरिकले विद्युत् सहजै पाएका छैनन् । विभिन्न समस्यासँग पौँठेजोरी खेल्दै उखु रोपेर गुलियो रस, सखर र खुदो उत्पादन गरिरहेका किसानको माग एउटै छ त्यो हो किसानका समस्या समाधान गर्ने एजेन्डा ल्याऊ अनि हेरेर भोट दिऔँला । अहिले फिदिम–४ र हिलिहाङ–७ मा मात्रै २० परिवारले व्यावसायिक उखु खेती गरिरहेका छन् ।आफ्नै अनुभव र सिपले उखु खेती गरेर सखर उत्पादन गर्दै आएका किसान स्थानीय तह र कृषि ज्ञान केन्द्रलगायतका सरोकारवाला निकायबाट प्राविधिक सहयोग नपाएको गुनासो छ ।",
      "link": "https://gorkhapatraonline.com/news/190675",
      "image": "https://gorkhapatraonline.com/storage/media/334793/conversions/sakhar-1-original-thumb.jpg"
    },
    {
      "slug": "190674",
      "title": "नेपाल स्टक एक्सचेन्जबाट सरकारलाई बाहिरिन सुझाव",
      "timestamp": 1770163200000,
      "source": "gp",
      "content": "नयाँ स्टक एक्सचेन्ज ल्याउने वा विद्यमान नेपाल स्टक एक्सचेन्जलाई नै पुनर्संरचना गरेर अगाडि जान उपयुक्त हुने सुझावसहितको प्रतिवेदन सार्वजनिक भएको छ । नेपाल स्टक एक्सचेन्ज लिमिटेड (नेप्से) को पुनर्संरचनासम्बन्धी सुझाव समितिले नेप्सेबाट सरकार क्रमिक रूपमा बाहिरिने, रणनीतिक साझेदार भित्र्याउने र सर्वसाधारणलाई १५ प्रतिशत सेयर बिक्री गर्ने सुझाव दिएको छ ।",
      "longContent": "गोरखापत्र समाचारदाताकाठमाडौँ, माघ २१ गते । नयाँ स्टक एक्सचेन्ज ल्याउने वा विद्यमान नेपाल स्टक एक्सचेन्जलाई नै पुनर्संरचना गरेर अगाडि जान उपयुक्त हुने सुझावसहितको प्रतिवेदन सार्वजनिक भएको छ । नेपाल स्टक एक्सचेन्ज लिमिटेड (नेप्से) को पुनर्संरचनासम्बन्धी सुझाव समितिले नेप्सेबाट सरकार क्रमिक रूपमा बाहिरिने, रणनीतिक साझेदार भित्र्याउने र सर्वसाधारणलाई १५ प्रतिशत सेयर बिक्री गर्ने सुझाव दिएको छ । गत मङ्सिर पहिलो साता प्रकाशजङ्ग थापाको संयोजकत्वमा गठित समितिले सरकारलाई बुझाएको प्रतिवेदन मङ्गलबार सार्वजनिक गरिएको हो । प्रतिवेदनले बजार विस्तारको गति र स्वरूपलाई दृष्टिगत गर्दा नेप्से हालकै स्थितिमा सञ्चालन गर्दा भविष्यका अवसर र चुनौतीको समान गर्न कठिन हुने औँल्याइएको छ । “हालकै अवस्थामा सुधार गरेर मात्र अपेक्षित उपलब्ध हासिल गर्न सकिन्न,” प्रतिवेदनमा भनिएको छ, “व्यवस्थापन, प्रविधि सेवा र उपकरणमा व्यापक सुधारका लागि सञ्चालक समितिको संरचनाका साथै स्वामित्वमा पनि परिवर्तन गर्नुपर्ने देखिएको छ ।” प्रतिवेदनमा स्वामित्व संरचनामा सुधारका लागि ११ वटा विधि सुझाइएको छ ।प्रविधि ज्ञान र पूर्वाधारको अभाव पूर्ति गर्न रणनीतिक साझेदार भित्र्याउन अवश्यक रहेको औँल्याइएको छ । रणनीतिक साझेदारबारे स्पष्ट भई बोनस सेयर जारी गर्दै निर्धारित तीन अर्बको चुक्ता पुँजी पु¥याउनुपर्ने सुझाव छ ।  त्यस्तै थप लगानी गर्नपर्दा हकप्रद जारी गर्नुपर्ने यसका लागि १० वर्ष सेयर लक इन राखी १५ देखि २५ प्रतिशत स्वामित्व रणनीतिक साझेदारलाई प्रदान गर्न उपयुक्त हुने भनिएको छ । यस्तो साझेदारबाट एक जना विज्ञ सञ्चालक नेप्सेको सञ्चालक समितिमा प्रतिनिधित्व गराउने सुझाव छ ।रणनीतिक साझेदार स्टक एक्सचेन्ज सञ्चालनको २० वर्ष अनुभव भएको विश्वको शीर्ष २० स्टक एक्सचेन्जमा पर्ने हुनुपर्ने भनिएको छ ।सरकारी संस्थानमा स्वामित्व घटाउँदै जाने सरकारको नीति पनि रहेको र नेप्से पुनर्संरचनाका लागि पनि सरकारी लगानी क्रमश विनिवेश गर्दै लैजान उपयुक्त हुने सुझाइएको छ । अन्य साझेदारले पनि सेयर बिक्री गर्न सक्ने विकल्प दिइएको छ । सरकार पूर्ण रूपमा बाहिरिए पनि सरकारी स्वामित्वका संस्थाको आबद्धता भने नेप्सेमा भइरहनुपर्ने सुझाव छ । खास गरी साना लगानीकर्ताको विश्वासको रक्षा, निजी क्षेत्रको एकाधिकार हुन नदिन सरकारी निकायको सेयर भने कायमै रहनुपर्ने औँल्याइएको हो । प्रतिवेदनले विद्यमान सेयर रणनीतिक साझेदारका अतिरिक्त वित्तीय संस्था र सर्वसाधारणसमेत बिक्री गर्न उपयुक्त हुने सुझाइएको छ ।सरकारी सेयर पूर्ण बेचेपछि नेप्सेमा ‘क’ वर्गका वाणिज्य बैङ्क र कर्मचारी सञ्चयकोषको सबैभन्दा धेरै ३९.३९ प्रतिशत, रणनीतिक साझेदार र/वा राष्ट्र बैङ्कको २५ प्रतिशत, विकास बैङ्क र बिमा कम्पनीको २० प्रतिशत सेयर रहनु उपयुक्त हुने भनिएको छ । सर्वसाधारणका लागि १५ प्रतिशत सेयर जारी गर्दै अन्यको यथावत् ०.६१ राखिएको छ । प्रतिवेदनले सञ्चालक समितिबाट अन्तरिम, आंशिक  विनिवेश र पूर्ण विनिवेश गर्ने गरी तीन चरणमा सरकार बाहिरिने बाटो देखाइदिएको छ । सरकारी स्वामित्वको सेयर बेचेपछि नेप्सेको सञ्चालक समितिमा वाणिज्य बैङ्क र सञ्चयकोषका दुई जना सर्वसाधारण एक जना स्वतन्त्र सञ्चालक दुई जना रहने सुझाइएको छ । विकास बैङ्क र बिमा कम्पनी समूहबाट पनि एक जना सञ्चालक रहने छन् । अहिलेको सञ्चालक समितिमा प्रमुख कार्यकारी अधिकृतलाई सञ्चालक रहने व्यवस्था रहे पनि अन्तरिम चरणमै त्यो व्यवस्था हटाउन सुझाइएको छ ।नेपाल स्टक एक्सचेन्जमार्फत हाल नेपालमा प्रचलित सेयर उपकरण तथा सेवाहरू पर्याप्त नभएको भन्दै नेप्सेको पुनर्संरचना प्रक्रियासँगै नयाँ उपकरण ल्याइनुपर्ने सुझाएको छ । प्रतिवेदनले कमोडिटी मार्केट सञ्चालन गर्ने, इटिएफ, इन्फ्रास्ट्रक्चर फन्डस, डेरिभेटिब्ज कर्मसियल पेपर जस्ता उपकरण सञ्चालन गर्नुपर्ने सुझाव दिएको छ । यसले लगानीकर्ताले लगानी विविधीकरण गरी जोखिम व्यवस्थापन गर्ने अवसर प्राप्त गर्ने औँल्याइएको छ । नवीनतम उपकरण सञ्चालनका लागि कानुनी व्यवस्था पनि सुझाव दिइएको छ ।प्रतिवेदनले नेप्सेको पुनर्संरचनासँगै केन्द्रीय निक्षेप राफसाफ तथा फस्र्योट गर्ने सिडिएससी एन्ड क्लियरिङ लिमिटेडलाई पनि तादम्यतापूर्ण पुनर्संरचना आवश्यक हुने औँल्याइएको छ । प्रतिवेदनले नेप्सेमा रणनीतिक तर्जुमाको अभ्यास नै नभएको पाइएको भन्दै धितोपत्र बजार विस्तार र संस्थागत क्षमता अभिवृद्धिका लागि आवश्यक रणनीतिगत योजना बनाउनुपर्ने भनेको छ । त्यस्तै धितोपत्र बजारमा गैरआवासीय नेपालीलाई प्रवेश गराउन ग्राहक पहिचान लगानी फिर्ता, कर जस्ता विषयमा स्पष्ट व्यवस्था गर्न अर्थ मन्त्रालय धितोपत्र बोर्डका प्रतिनिधि सम्मिलित एक लगानी सहजीकरण समिति गठन गरी समस्या सुल्झाउन भनिएको छ ।",
      "link": "https://gorkhapatraonline.com/news/190674",
      "image": "https://gorkhapatraonline.com/storage/media/334792/conversions/nepse-phoo-नेप्से-पुनर्संरचना-प्रतिवेदन_2-1-original-thumb.jpg"
    },
    {
      "slug": "190673",
      "title": "बङ्गलादेशबाट जुट आयातमा सकस",
      "timestamp": 1770163200000,
      "source": "gp",
      "content": "नेपालको सबैभन्दा पुरानो औद्योगिक क्षेत्र सुनसरी–मोरङ औद्योगिक कोरिडोरका जुट उद्योग अहिले गम्भीर सङ्कटमा परेका छन् । कच्चा जुटको प्रमुख स्रोतका रूपमा रहेको बङ्गलादेशले कच्चा जुट निर्यातमा कडाइ गरेपछि नेपाली उद्योग धराशायी बन्ने अवस्था उत्पन्न भएको हो ।",
      "longContent": "कच्चा पदार्थ नपाउँदा नेपाली उद्योग सङ्कटमाशशिधर पराजुली विराटनगर, माघ २१ गते । नेपालको सबैभन्दा पुरानो औद्योगिक क्षेत्र सुनसरी–मोरङ औद्योगिक कोरिडोरका जुट उद्योग अहिले गम्भीर सङ्कटमा परेका छन् । कच्चा जुटको प्रमुख स्रोतका रूपमा रहेको बङ्गलादेशले कच्चा जुट निर्यातमा कडाइ गरेपछि नेपाली उद्योग धराशायी बन्ने अवस्था उत्पन्न भएको हो । गत सेप्टेम्बरदेखि बङ्गलादेशले कच्चा जुट निर्यातलाई ससर्त (कन्डिसनल) बनाएपछि नेपाली उद्योगीले आवश्यकता अनुसार कच्चा पदार्थ आयात गर्न सकेका छैनन् । बङ्गलादेशभित्रै कच्चा जुट बाहिर पठाउनु हुँदैन भन्ने तीव्र विरोध र आन्तरिक मागका कारण निर्यात प्रक्रिया झन्झटिलो बनाइएको छ । यसले गर्दा पाँच महिनादेखि नेपाली जुट मिलले कच्चा पदार्थको चर्को अभाव झेल्दै आएको उद्योग सङ्गठन मोरङका कार्यकारी निर्देशक चुडामणि रेग्मीले जानकारी दिनुभयो । बङ्गलादेशले निर्यातमा नियन्त्रण गर्न थालेको र भारतबाट कच्चा जुट ठुलो परिमाणमा ल्याउन सक्ने अवस्था नरहेका कारण यहाँका उद्योगले कच्चा जुटको अभाव झेल्दै आइरहेका छन् । जुट उद्योगी तथा मोरङ व्यापार सङ्घका पूर्वअध्यक्ष प्रकाश मुन्दडाले बङ्गलादेशले कन्डिसनल कन्ट्रोल गरेको भने पनि पूर्ण रूपमा निर्यात बन्द गरेको जानकारी दिनुभयो । उहाँले भन्नुभयो, “ससर्त निर्यात गरिरहेको छैन पूरा बन्द छ । हामीसँग भएको कच्चा पदार्थले अहिले उद्योग चलिरहेका छन्, सकिएपछि बन्द हुन्छ ।” उहाँले यस विषयमा पहल गर्ने कुनै ठाउँ नभेटेको र अहिलेको सरकारले पहल गरेर यी समस्या समाधान हुनेमा उद्योगी विश्वस्त नरहेको पनि उहाँले बताउनुभयो । यहाँका जुट उद्योगलाई वार्षिक रूपमा करिब ६५ हजार मेट्रिक टन कच्चा जुट आवश्यक पर्छ । यसमध्ये करिब ६५ प्रतिशत कच्चा जुट बङ्गलादेशबाट र करिब २० प्रतिशत भारतबाट आयात गरिन्छ । आन्तरिक उत्पादनले कुल मागको करिब १५ प्रतिशत मात्र धान्ने गरेको छ । नेपालमा हाल पाँच वटा ठुला जुट उद्योग सञ्चालनमा छन्, जहाँ झन्डै १२ हजार श्रमिक प्रत्यक्ष रूपमा कार्यरत छन् । कच्चा पदार्थको आयात सहज नभएमा यी हजारौँ श्रमिकको रोजगारी जोखिममा पर्ने देखिएको छ ।कच्चा जुट आयातका लागि मात्रै वार्षिक सात अर्ब रुपियाँभन्दा बढी रकम बाहिरिने गरेको छ । यद्यपि आयातित कच्चा पदार्थबाट तयारी वस्तु बनाएर भारततर्फ सात अर्ब रुपियाँभन्दा बढीकै निर्यात हुने गरे पनि कच्चा पदार्थमै छिमेकी मुलुकको भर पर्नु पर्दा नेपाली उद्योग सधैँ जोखिममा रहने गरेका छन् ।घट्दो आन्तरिक उत्पादनकुनै समय नेपाल जुट उत्पादनमा आत्मनिर्भर मात्र थिएन, निर्यातसमेत गर्दथ्यो । विसं १९९३ मा मुलुककै पहिलो उद्योग ‘विराटनगर जुट मिल’ स्थापना भएपछि सुरु भएको जुट खेतीले कुनै बेला ४० हजार मेट्रिक टनसम्म उत्पादनको इतिहास रचेको थियो । अहिले त्यो उत्पादन घटेर वार्षिक सातदेखि नौ हजार मेट्रिक टनमा खुम्चिएको छ ।विसं २०४१ मा जुट विकास संस्था बन्द भएपछि किसानले मल, बिउ र प्राविधिक सहयोग पाउन छाडे । जुट कुहाउने खाडलको अभाव, मजदुरको कमी र उत्पादन लागत अनुसारको उचित मूल्य नपाउँदा किसान बिस्तारै यो खेतीबाट टाढिँदै गए ।हाल बङ्गलादेशबाट हुने आयातमा देखिएको समस्या समाधान गर्न कूटनीतिक पहल गर्न आवश्यक देखिएको छ । केही समययता उद्योग सङ्गठन मोरङको सङ्गठित पहलमा समस्या समाधानको उपाय खोजी गरिरहेको भए पनि सरकारको कूटनीतिक प्रयासबिना समस्या समाधान हुने अवस्था छैन । बङ्गलादेशमा रोजगारी बढाउन र तयारी वस्तु निर्यात गर्न तीव्र दबाब बढिरहेको यहाँका व्यवसायीले बताएका छन् । एकातिर बङ्गलादेशको ‘कन्डिस्नल’ निर्यात र अर्कोतिर भारतले बेला बेला लगाउने एन्टी–डम्पिङ ड्युटी लगाएर दुःख दिने गरेका कारण नेपाली जुट उद्योग चेपुवामा परेका छन् । आन्तरिक उत्पादनलाई प्रोत्साहन नगर्ने र आयातमा मात्र भर पर्ने नीतिका कारण अहिले यो ऐतिहासिक उद्योग नै धराशायी हुने स्थितिमा पुगेको हो ।",
      "link": "https://gorkhapatraonline.com/news/190673",
      "image": "https://gorkhapatraonline.com/storage/media/334791/conversions/jute-original-thumb.jpg"
    },
    {
      "slug": "190672",
      "title": "विश्व बैङ्कले चौध अर्ब सहायता दिने",
      "timestamp": 1770163200000,
      "source": "gp",
      "content": "एक लाख साना तथा मझौला व्यवसायलाई वित्तीय पहुँच बढाउन विश्व बैङ्कले नेपाललाई करिब १४ अर्ब रुपियाँ (नौ करोड ५० लाख डलर) सहायता उपलब्ध गराउने भएको छ । कार्यकारी निर्देशकको बोर्ड बैठकले यस्तो निर्णय स्वीकृत गरेको विश्व बैङ्कले जारी गरेको विज्ञप्तिमा उल्लेख छ ।",
      "longContent": "गोरखापत्र समाचारदाताकाठमाडौँ, माघ २१ गते । एक लाख साना तथा मझौला व्यवसायलाई वित्तीय पहुँच बढाउन विश्व बैङ्कले नेपाललाई करिब १४ अर्ब रुपियाँ (नौ करोड ५० लाख डलर) सहायता उपलब्ध गराउने भएको छ । कार्यकारी निर्देशकको बोर्ड बैठकले यस्तो निर्णय स्वीकृत गरेको विश्व बैङ्कले जारी गरेको विज्ञप्तिमा उल्लेख छ ।यो सहायता दिगो र समावेशी वित्त परियोजना अन्तर्गत नेपाललाई उपलब्ध हुने छ जुन यसअघिको विश्व बैङ्कको वित्तीय क्षेत्रको स्थायित्व र वृद्धिका लागि वित्तीय क्षेत्रको विकास नीति ऋण शृङ्खलाकै रूपमा रहने उल्लेख छ । उक्त शृङ्खलाको पहिलो चरण सन् २०२४ मै पूरा भइसकेको छ ।पछिल्लो परियोजनाले खास गरी कर्जा सूचना केन्द्रमा प्रविधि र संस्थागत क्षमता अभिवृद्धिमा पनि लगानी गर्ने छ । यो परियोजना सरकारले हालै स्वीकृत गरेको दोस्रो वित्तीय क्षेत्र विकास रणनीतिसँग तादाम्य रहने पनि विज्ञप्तिमा उल्लेख छ । यो परियोजनाले कर्जा तथा निक्षेप सुरक्षण कोषको जोखिम वहन क्षमता बढाउने, वित्तीय स्थायित्व सुधार र महिलाले नेतृत्व गरेको व्यवसायमा नयाँ किसिम सुरक्षण योजना ल्याउन सहयोग पु¥याउने विश्व बैङ्कको नेपाल, माल्दिभ्स र श्रीलङ्काका लागि राष्ट्रिय निर्देशक डेभिड सिस्लेनले बताउनुभयो । “सहज वित्तीय पहुँच र कारोबारमा रहेको अवरोध घटाउँदै वित्तीय समावेशिता विस्तार गर्ने, साना तथा मझौला व्यवसायलाई क्षेत्री र विश्वव्यापी शृङ्खलामा एकीकृत गर्न सघाउने, रोजगारी सिर्जना अभिवृद्धि गर्ने र निजी क्षेत्रले नेतृत्व गरेको विकासमा यो परियोजनाले सहयोग पु¥याउने छ,” उहाँले भन्नुभयो । साना तथा मझौला व्यवसायलाई अपर्याप्त सुरक्षण र कर्जाको इतिहास पनि सीमित हुँदा सुलभ वित्तीय पहुँचमा अवरोध रहेको बैङ्कको दक्षिण एसिया क्षेत्रको वरिष्ठ वित्तीय क्षेत्र विज्ञ सविनराज श्रेष्ठले बताउनुभयो । “यो परियोजनामार्फत कर्जा तथा निक्षेप सुरक्षण कोषले व्यवस्थापन सूचना प्रणालीलाई स्तरोन्नति गर्ने, दाबी भुक्तानीको प्रभावकारिता बढाउने र जोखिममा आधारित मूल्य प्रणाली लागु गर्न सक्षम बनाउने छ,” उहाँले भन्नुभयो ।",
      "link": "https://gorkhapatraonline.com/news/190672",
      "image": "https://gorkhapatraonline.com/storage/media/334790/conversions/1734166746106_804-original-thumb.jpg"
    },
    {
      "slug": "190627",
      "title": "हार्वर्डसँग एक अर्ब डलर क्षतिपूर्तिको माग",
      "timestamp": 1770076800000,
      "source": "gp",
      "content": "अमेरिकी राष्ट्रपति डोनाल्ड ट्रम्पले सोमबार आफ्नो प्रशासनले हार्वर्ड विश्वविद्यालयसँग एक अर्ब डलर क्षतिपूर्तिको माग गर्ने बताउनु भएको छ । उहाँका अनुसार भविष्यमा हार्वर्डसँग कुनै थप सहकार्य गर्ने योजना पनि छैन ।",
      "longContent": "वासिङ्टन, माघ २० गते । अमेरिकी राष्ट्रपति डोनाल्ड ट्रम्पले सोमबार आफ्नो प्रशासनले हार्वर्ड विश्वविद्यालयसँग एक अर्ब डलर क्षतिपूर्तिको माग गर्ने बताउनु भएको छ । उहाँका अनुसार भविष्यमा हार्वर्डसँग कुनै थप सहकार्य गर्ने योजना पनि छैन । राष्ट्रपति ट्रम्पले आफ्नो सामाजिक सञ्जाल प्लेटफर्म ट्रुथ सोसलमा लेख्दै हाल एक अर्ब डलर क्षतिपूर्तिको माग अघि सारिएको र हार्वर्ड विश्वविद्यालयसँग अब थप कुनै काम गर्न नचाहेको उल्लेख गर्नु भएको छ । ट्रम्प प्रशासनका अधिकारीले हार्वर्डसहित केही प्रतिष्ठित कलेजले तथाकथित ‘वेक’ विचारधारालाई प्रवद्र्धन गरेको आरोप लगाएका छन् । उनीहरूका अनुसार प्यालेस्टाइन समर्थक विरोध प्रदर्शनका क्रममा यहुदी विद्यार्थीलाई पर्याप्त सुरक्षा दिन ती संस्थान असफल भएका थिए । यस विषयमा कानूनी उजुरी दर्ता गरिएको र अत्यधिक भुक्तानीको माग अघि सारिएको बताइएको छ । आलोचकले भने यस कदमलाई उदार विश्वविद्यालयमाथि प्रशासनको दबाब अभियानका रूपमा व्याख्या गरेका छन् ।यसअघि आइभी लिगकै अर्को संस्था कोलम्बिया विश्वविद्यालयले गत गर्मीमा ट्रम्प प्रशासनलाई २० करोड डलर तिर्न सहमति जनाएको थियो । सो सम्झौता अन्तर्गत विश्वविद्यालयले भर्ना र भर्ती प्रक्रियामा जातीय आधारलाई ध्यानमा नलिने नियम पालना गर्ने वाचा गरेको थियो । तर न्युयोर्क टाइम्सले सोमबार लामो वार्तापछि हार्वर्डबाट २० करोड डलर भुक्तानीको माग आफ्नो प्रशासनले खारेज गरेको रिपोर्ट गरेको छ ।गत सेप्टेम्बरमा राष्ट्रपति ट्रम्पले हार्वर्डसँग ५० करोड डलरको सम्झौतामा पुग्न वार्ता नजिक पुगेको जानकारी पत्रकारलाई दिनु भएको थियो । सो सम्भावित सम्झौतामा ट्रेड स्कूल खोल्ने प्रस्ताव पनि समावेश रहेको बताइएको थियो । तर सोमबार साँझको पोस्टमा ट्रम्पले हार्वर्डले अघि सारेको रोजगार प्रशिक्षण सम्बन्धी अवधारणा जटिल र अपर्याप्त भएकाले अस्वीकार गरिएको बताउनु भएको छ । उहाँका अनुसार सो प्रस्ताव सफल नहुने निष्कर्षमा प्रशासन पुगेको थियो । राष्ट्रपति ट्रम्पले हार्वर्डले गम्भीर र जघन्य अवैध काम गरेको आरोप लगाउँदै ५० करोड डलरभन्दा बढीको नगद सेटलमेन्टबाट उम्किन खोजेको टिप्पणी गर्नु भएको छ । यद्यपि उहाँले हार्वर्डले कुन-कुन कानून उल्लङ्घन गरेको हो भन्ने स्पष्ट विवरण दिनु भएको छैन । यसैबिच, आइभी लिगकै अर्को संस्था युनिभर्सिटी अफ पेन्सिलभेनियाले पनि गत वर्ष ट्रम्प प्रशासनको दबाबपछि ट्रान्सजेन्डर महिलालाई महिला खेलकुदमा सहभागी हुन प्रतिबन्ध लगाउने घोषणा गरेको थियो । रासस/एएफपी",
      "link": "https://gorkhapatraonline.com/news/190627",
      "image": "https://gorkhapatraonline.com/storage/media/334689/conversions/Trump-original-thumb.jpg"
    },
    {
      "slug": "190606",
      "title": "सुनचाँदीको मूल्यमा सामान्य वृद्धि",
      "timestamp": 1770076800000,
      "source": "gp",
      "content": "स्थानीय बजारमा आज सुनचाँदीको मूल्यमा सामान्य वृद्धि भएको छ । सोमबारको तुलनामा दुवै धातुको मूल्य बढेको हो ।",
      "longContent": "काठमाडौँ, माघ २०  गते ।  स्थानीय बजारमा आज सुनचाँदीको मूल्यमा सामान्य वृद्धि भएको छ । सोमबारको तुलनामा दुवै धातुको मूल्य बढेको हो ।नेपाल सुनचाँदी व्यवसायी महासङ्घका अनुसार आज एक तोला छापावाल सुनको मूल्य दुई लाख ९० हजार ३०० र  त्यति नै परिमाणको चाँदीको मोल पाँच हजार ३३५ कायम भएको छ । सोमबार एक तोला छापावाल सुन दुई लाख ८६ हजार ६०० र एक तोला चाँदी पाँच हजार २०० मा खरिदबिक्री भएको थियो । अन्तर्राष्ट्रिय सञ्चार माध्यमहरूका अनुसार आज अन्तरराष्ट्रिय बजारमा एक औँस सुन चार हजार ६८७ र त्यति नै परिमाणको सेतो धातु ८० अमेरिकी डलरमा कारोबार भइरहेको छ । रासस",
      "link": "https://gorkhapatraonline.com/news/190606",
      "image": "https://gorkhapatraonline.com/storage/media/334654/conversions/_gold-original-thumb.jpg"
    },
    {
      "slug": "190560",
      "title": "ग्यास अभाव हुँदैन : निगम",
      "timestamp": 1770076800000,
      "source": "gp",
      "content": "नेपालमा आयल निगमले बजारमा खाना पकाउने एलपी ग्यासको आपूर्ति नियमित भइसकेकाले अभाव नभएको जनाएको छ ।  भारतको बरौनी रिफाइन केन्द्र मर्मत गर्न एक हप्ता बन्द भई टाढा रहेको पारादीप रिफाइनरी केन्द्रबाट ग्यास आपूर्ति गर्दा समय लाग्ने हुँदा कम भई सामान्य अभाव रहेकामा बरौनीबाट आइतबारदेखि नै ग्यास ढुवानी हुन थालेकाले अभाव नहुने निगमले जनाएको छ ।",
      "longContent": "गोरखापत्र समाचारदाताकाठमाडौँ, माघ २० गते । नेपालमा आयल निगमले बजारमा खाना पकाउने एलपी ग्यासको आपूर्ति नियमित भइसकेकाले अभाव नभएको जनाएको छ ।  भारतको बरौनी रिफाइन केन्द्र मर्मत गर्न एक हप्ता बन्द भई टाढा रहेको पारादीप रिफाइनरी केन्द्रबाट ग्यास आपूर्ति गर्दा समय लाग्ने हुँदा कम भई सामान्य अभाव रहेकामा बरौनीबाट आइतबारदेखि नै ग्यास ढुवानी हुन थालेकाले अभाव नहुने निगमले जनाएको छ । निगमका प्रवक्ता मनोजकुमार ठाकुरले ग्यासको आयात नियमित भइसकेकाले अभाव नहुने जानकारी दिनुभयो । उहाँले सोमबार मात्र बरौनी रिफाइनरी केन्द्रबाट ५० बुलेट लोड भएर हिँडिसकेकाले पनि तत्काल ग्यासको समस्या सामाधान हुने उहाँले जानकारी दिनुभयो । सामान्य अवस्थामा बजारमा दैनिक ७० देखि ७५ बुलेट ग्यास खपत हुने गर्छ । बरौनी रिफाइनरीबाट तीन दिनमा नेपाल ग्यास आयात हुने गर्छ । एक साता बरौनी रिफाइनरी मर्मत भई बन्द हुँदा ग्यासको आयात कम हुँदा बजारमा सामान्य अभाव भएको निगमले जनाएको छ ।पारादीप रिफाइनरी केन्द्रबाट ग्यास आयात हुन एक हप्ता लाग्ने गर्छ । आसन्न निर्वाचनलाई ध्यानमा राखेर फेब्रुअरीका लागि साबिकको परिणाममा थप दुई हजार मेट्रिक टन गरी इन्डियन आयल कर्पोरेसनका विभिन्न रिफाइनरी तथा बोटलिङ प्लान्टबाट आयात गर्न पत्राचार गरेकाले ग्यासको अभाव नहुने निगमले जनाएको छ । ग्यास अभाव नहुने हुँदा आवश्यकता अनुसार मात्र ग्यास खरिद गर्न निगमले उपभोक्तालाई आग्रह गरेको छ । निगमले उद्योगीलाई मासिक ४९ हजार पाँच सय मेट्रिक टन उपलब्ध गराउँदै आएकामा गत नोभेम्बरमा ४७ हजार २६४ मेट्रिक टन, डिसेम्बरमा ४८ हजार ५३१ मेट्रिक टन र जनवरीमा ४७ हजार ३०४ मेट्रिक टन आयात भएको छ । नेपाल एलपी ग्यास उद्योग सङ्घका पूर्वअध्यक्ष शिवप्रसाद घिमिरेले जाडो मौसममा १० देखि १५ प्रतिशत ग्यासको खपत बढ्ने भएकाले माग अनुसार आयात नहुँदा सामान्य अभाव भएको जानकारी दिनुभयो । नेपालमा ग्यास ढुवानी गर्दै आएका इन्डियन नम्बरका ग्यास बुलेटले नेपालमा भाडा कम भएको भन्दै नेपाल छोडर भारतमा ग्यास बोक्न थालेकाले पनि बजारमा अभाव भएको घिमिरेले जानकारी दिनुभयो । सात सय बुलेटले ग्यास नेपालमा ग्यास ढुवानी गर्दै आएकोमा हाल २५ प्रतिशतले बोक्न छाडेको उहाँले जानकारी दिनुभयो ।",
      "link": "https://gorkhapatraonline.com/news/190560",
      "image": "https://gorkhapatraonline.com/storage/media/334569/conversions/Gas-cilinder-original-thumb.jpg"
    },
    {
      "slug": "190551",
      "title": "छ महिनाका सूचकले देखाए आर्थिक सुधार",
      "timestamp": 1770076800000,
      "source": "gp",
      "content": "चालु आर्थिक वर्ष २०८२/८३ को छ महिनाका आर्थिक सूचकले देशको आर्थिक अवस्थामा राम्रो सुधार आउँदै गरेको देखाएका छन् । नेपाल राष्ट्र बैङ्कले सोमबार प्रकाशन गरेको चालु आवको छ महिनाको आर्थिक विवरण अनुसार आन्तरिकतर्फ मूल्यवृद्धि नियन्त्रण रहेको छ । त्यस्तै बाह्य क्षेत्रतर्फ निर्यात व्यापारमा राम्रो वृद्धि देखिएको छ ।   त्यसै गरी विप्रेषण आयमा पनि उच्च वृद्धि हुँदा वैदेशिक विनिमय सञ्चिति पनि राम्रो रहेको छ ।",
      "longContent": "गोरखापत्र समाचारदाताकाठमाडौँ, माघ २० गते । चालु आर्थिक वर्ष २०८२/८३ को छ महिनाका आर्थिक सूचकले देशको आर्थिक अवस्थामा राम्रो सुधार आउँदै गरेको देखाएका छन् । नेपाल राष्ट्र बैङ्कले सोमबार प्रकाशन गरेको चालु आवको छ महिनाको आर्थिक विवरण अनुसार आन्तरिकतर्फ मूल्यवृद्धि नियन्त्रण रहेको छ । त्यस्तै बाह्य क्षेत्रतर्फ निर्यात व्यापारमा राम्रो वृद्धि देखिएको छ । त्यसै गरी विप्रेषण आयमा पनि उच्च वृद्धि हुँदा वैदेशिक विनिमय सञ्चिति पनि राम्रो रहेको छ ।प्रतिवेदन अनुसार २०८२ पुसमा वार्षिक विन्दुगत उपभोक्ता मुद्रास्फीति २.४२ प्रतिशत छ । अघिल्लो वर्षको सोही महिनामा यस्तो मुद्रास्फीति ५.४१ प्रतिशत थियो । पुसमा खाद्य तथा पेय पदार्थ समूहको मुद्रास्फीति ०.०९ प्रतिशतले ऋणात्मक छ भने गैरखाद्य तथा सेवा समूहको मुद्रास्फीति ३.८१ प्रतिशत छ । अघिल्लो वर्षको सोही अवधिमा यी समूहको मुद्रास्फीति क्रमशः ७.६७ प्रतिशत र ४.१९ प्रतिशत थियो ।१४२ अर्बको निर्यात नेपाल राष्ट्र बैङ्कका अनुसार कुल वस्तु निर्यात ४३.८ प्रतिशतले वृद्धि भई १४२ अर्ब दुई करोड रुपियाँ पुगेको छ । अघिल्लो वर्षको सोही अवधिमा यस्तो निर्यात ३१.८ प्रतिशतले वृद्धि भएको थियो ।गन्तव्यका आधारमा भारत र अन्य मुलुकतर्फको निर्यात क्रमशः ५७.० प्रतिशत र १०.७ प्रतिशतले वृद्धि भएको छ । चीनतर्फको निर्यातमा भने ६६.७ प्रतिशतले कमी आएको छ ।आयात पनि बढ्योसमीक्षा अवधिमा कुल वस्तु आयात १४.२ प्रतिशतले बढेर ९३९ अर्ब दुई करोड रुपियाँ पुगेको छ । अघिल्लो वर्षको सोही अवधिमा यस्तो आयात ७.१ प्रतिशतले बढेको थियो । भारत, चीन र अन्य मुलुकबाट भएको आयात क्रमशः ५.९ प्रतिशत, २२.१ प्रतिशत र ३२.४ प्रतिशतले वृद्धि भएको छ । व्यापार घाटा १० प्रतिशतले वृद्धिसमीक्षा अवधिमा कुल वस्तु व्यापार घाटा १०.१ प्रतिशतले बढेर ७९७ अर्ब रुपियाँ पुगेको छ । अघिल्लो वर्षको सोही अवधिमा यस्तो घाटा ४.४ प्रतिशतले वृद्धि भएको थियो । समीक्षा अवधिमा निर्यातआयात अनुपात १५.१ प्रतिशत पुगेको छ । अघिल्लो वर्षको सोही अवधिमा यस्तो अनुपात १२.० प्रतिशत थियो ।विप्रेषण १,०६२ अर्ब ९३ करोडसमीक्षा अवधिमा विप्रेषण आप्रवाह ३९.१ प्रतिशतले बढेर १,०६२ अर्ब ९३ करोड रुपियाँ पुगेको छ । अघिल्लो वर्षको सोही अवधिमा यो ४.२ प्रतिशतले बढेको थियो । २०८२ पुसमा मात्र विप्रेषण १९२ अर्ब ६२ करोड रुपियाँ रहेको छ । अघिल्लो वर्षको सोही महिनामा विप्रेषण १२२ अर्ब ४४ करोड रुपियाँ रहेको थियो । समीक्षा अवधिमा अमेरिकी डलरमा विप्रेषण आप्रवाह ३२.३ प्रतिशतले बढेर सात अर्ब ५० करोड पुगेको छ । अघिल्लो वर्ष यस्तो आप्रवाह २.७ प्रतिशतले बढेको थियो ।चालु खाता एवं शोधनान्तर स्थितिसमीक्षा अवधिमा चालु खाता ४२९ अर्ब ९१ करोड रुपियाँले बचतमा छ । अघिल्लो वर्षको सोही अवधिमा चालु खाता १६५ अर्ब ६७ करोड रुपियाँले बचतमा थियो । अमेरिकी डलरमा अघिल्लो वर्षको सोही अवधिमा एक अर्ब २३ करोडले बचतमा रहेको चालु खाता समीक्षा अवधिमा तीन अर्ब तीन करोडले बचतमा छ ।समीक्षा अवधिमा शोधनान्तर स्थिति ५०१ अर्ब २४ करोड रुपियाँले बचतमा छ । अघिल्लो वर्षको सोही अवधिमा शोधनान्तर स्थिति २४९ अर्ब २६ करोड रुपियाँले बचतमा थियो । अमेरिकी डलरमा अघिल्लो वर्षको सोही अवधिमा एक अर्ब ८५ करोडले बचतमा रहेको शोधनान्तर स्थिति समीक्षा अवधिमा तीन अर्ब ५४ करोडले बचतमा छ ।कुल विदेशी विनिमय सञ्चिति२०८२ असार मसान्तमा २,६७७ अर्ब ६८ करोड रुपियाँ बराबर रहेको कुल विदेशी विनिमय सञ्चिति २१.१ प्रतिशतले वृद्धि भई २०८२ पुस मसान्तमा ३,२४२ अर्ब ४५ करोड रुपियाँ पुगेको छ । अमेरिकी डलरमा यस्तो सञ्चिति २०८२ असार मसान्तमा १९ अर्ब ५० करोड रहेकोमा २०८२ पुस मसान्तमा १५.२ प्रतिशतले वृद्धि भई २२ अर्ब ४७ करोड पुगेको छ ।सञ्चिति पर्याप्तआर्थिक वर्ष २०८२/८३ को छ महिनासम्मको आयातलाई आधार मान्दा बैङ्किङ क्षेत्रसँग रहेको विदेशी विनिमय सञ्चिति २१.४ महिनाको वस्तु आयात र १८.१ महिनाको वस्तु तथा सेवाको आयात धान्न पर्याप्त रहने केन्द्रीय बैङ्कले जनाएको छ ।",
      "link": "https://gorkhapatraonline.com/news/190551",
      "image": "https://gorkhapatraonline.com/storage/media/334559/conversions/NRB_1-original-thumb.jpg"
    },
    {
      "slug": "190550",
      "title": "सामाजिक सुरक्षा कोषमा एक खर्ब बत्तिस अर्ब",
      "timestamp": 1770076800000,
      "source": "gp",
      "content": "योगदानमा आधारित सामाजिक सुरक्षा कोषमा एक खर्बभन्दा रुपियाँभन्दा बढी रकम सङ्कलन भएको छ । राष्ट्रिय कल्याणकारी कोषको समेत गर्दा कोषमा एक खर्ब ३२ अर्ब रहेको छ । कोषले सोमबार विज्ञप्तिमार्फत कोषका योजना कार्यान्वयन आएको छ वर्ष सात महिनामा अवधिमा १०१ अर्ब २८ करोड रुपियाँ सङ्कलन भएको जनाएको हो ।",
      "longContent": "गोरखापत्र समाचारदाता काठमाडौँ, माघ २० गते । योगदानमा आधारित सामाजिक सुरक्षा कोषमा एक खर्बभन्दा रुपियाँभन्दा बढी रकम सङ्कलन भएको छ । राष्ट्रिय कल्याणकारी कोषको समेत गर्दा कोषमा एक खर्ब ३२ अर्ब रहेको छ । कोषले सोमबार विज्ञप्तिमार्फत कोषका योजना कार्यान्वयन आएको छ वर्ष सात महिनामा अवधिमा १०१ अर्ब २८ करोड रुपियाँ सङ्कलन भएको जनाएको हो ।कोषका अनुसार उक्त रकम औपचारिक क्षेत्रका छ लाख ७१ हजार, वैदेशिक रोजगारीमा गएका करिब २० लाख र अनौपचारिक र स्वरोजगारमा रहेका करिब एक हजार छ सय श्रमिक वा व्यक्तिबाट सङ्कलन भएको छ । कोषका सूचना अधिकारी डा. रोशन कोजूले कोषका विभिन्न योजनाबाट सङ्कलन भएको उक्त रकम दाबी भुक्तानी, अवकाश भुक्तानी र पेन्सनसमेत गरी करिब १८.५ अर्ब भुक्तानी भइसकेको जानकारी दिनुभयो । कोषले योगदानकर्ताको मागबमोजिम सामाजिक सुरक्षा कोष लगानी कार्यविधि, २०७७ को पहिलो संशोधन गरेको छ । संशोधित प्रावधान अनुसार योगदानकर्ता सापटी लिनका लागि योगदानकर्ताले कम्तीमा ३६ महिनाको योगदान हुनुपर्ने अविधिलाई विशेष सापटीका लागि १२ महिना र धितोमा आधारित सापटीका लागि १८ महिना योगदान गरेका योगदानकर्ताले पनि सापटी सुविधा लिन सक्ने गरी संशोधन गरेको छ । कोषले औपचारिक क्षेत्रबाट लागु भएका योजना, अनौपचारिक क्षेत्र, वैदेशिक रोजगारीका क्षेत्र र स्वरोजगारका क्षेत्र हुँदै गएको वैशाख १ देखि सरकारी कोषबाट तलब भत्ता खाने कर्मचारीसमेत सामाजिक सुरक्षा कोषमा आबद्ध हुनुपर्ने गरी कोषले दायरा विस्तार गरेको छ । यस अवधिसम्म ९१ स्थानीय तह र ३८ सार्वजनिक निकायले आफ्ना कर्मचारी कोषमा आबद्ध गरिसकेको जनाइएको छ ।",
      "link": "https://gorkhapatraonline.com/news/190550",
      "image": "https://gorkhapatraonline.com/storage/media/334558/conversions/szdhhsdfh-original-thumb.jpg"
    },
    {
      "slug": "190548",
      "title": "विरोधको विकल्प खोज्न आग्रह",
      "timestamp": 1770076800000,
      "source": "gp",
      "content": "श्रम, रोजगार तथा सामाजिक सुरक्षा मन्त्रालयले रोजगार अनुमति प्रणाली (इपिएस) बाट दक्षिण कोरिया जान रोस्टरको अवधि थप्नुपर्नेलगायतका मागसहित लामो समयदेखि आन्दोलनरत युवालाई विरोधका कार्यक्रम स्थगित गरेर विकल्प खोज्न आग्रह गरेको छ ।",
      "longContent": "गोरखापत्र समाचारदाता काठमाडौँ, माघ २० गते । श्रम, रोजगार तथा सामाजिक सुरक्षा मन्त्रालयले रोजगार अनुमति प्रणाली (इपिएस) बाट दक्षिण कोरिया जान रोस्टरको अवधि थप्नुपर्नेलगायतका मागसहित लामो समयदेखि आन्दोलनरत युवालाई विरोधका कार्यक्रम स्थगित गरेर विकल्प खोज्न आग्रह गरेको छ । मन्त्रालयले कोरियास्थित नेपाली दूतावास र कोरियाको रोजगार तथा श्रम मन्त्रालयबिच भएको छलफलबाट नेपालीका लागि मात्रै रोस्टरको समयावधि थप नसक्ने स्पष्ट पारेको हुँदा आन्दोलनरत युवालाई यसको विकल्प खोज्न मन्त्रालयले आग्रह गरेको हो । रोस्टर अवधि सकिन लागेका युवाले रोस्टर अवधि थप हुनुपर्ने, ९० प्रतिशतलाई रोजगारी सुनिश्चित हुनुपर्ने, पहिलो आउनेलाई पहिलो प्राथमिकता दिनुपर्ने, क्षेत्र परिवर्तन गर्न पाउनुपर्नेलगायतका माग राखेर आन्दोलनमा छन् । श्रम मन्त्रालयका सहसचिव पीताम्बर घिमिरेले रोस्टरमा रहेका नेपाली युवाको मागलाई प्राथमिकतामा राखेर कोरियामा रहेको नेपाली दूतावासले कोरिया सरकार अन्तर्गत नेपालमा रहेको मानव संसाधन विभाग (एचआरडी) का प्रतिनिधिलाई सहमत गराउन अनेक प्रयासबाट हाम्रो पक्षमा परिणाम नआएको बताउनुभयो । रोस्टरमा रहेका युवाको समस्या समाधान गर्ने समितिका संयोजकसमेत रहेका घिमिरेले भन्नुभयो, “हामीले लागे र पुगेसम्म धेरै कोसिस गरियो, हामीले मात्रै चाहेर भएन, कोरियाले नेपालीका लागि मात्रै नियम परिवर्तन गर्न नसक्ने स्पष्ट पारेको छ ।” उहाँले यस्ता गतिविधिले मित्रराष्ट्र दक्षिण कोरियासँगको सुमधुर सम्बन्धमा प्रतिकूल असर पर्न सक्ने र भविष्यमा नेपाली श्रमिकको रोजगारीका अवसरमा समेत नकारात्मक प्रभाव पर्न सक्ने देखिएकाले सबै पक्षलाई संयमित हुन आग्रह गर्नुभयो ।  दक्षिण कोरियामा इपिएसका माध्यमबाट नेपालसहित १७ देशका श्रमिक जाने र सबै देशमा एकरूपतासाथ लागु हुने भएकाले नेपालका लागि मात्र छुट्टै नियम परिवर्तन गरी रोस्टर अवधि थप गर्न वा क्षेत्र परिवर्तन गर्न नसकिने जानकारी गराइसकेको छ साथै कोरियाले सञ्चालन गरेको परीक्षा प्रणाली र जब म्याचिङ प्रक्रिया पूर्ण रूपमा स्वचालित र अनलाइन प्रणालीमा आधारित रहने हुँदा यसमा कुनै पनि व्यक्ति, कर्मचारी वा निकायले हस्तक्षेप गर्न नसक्ने र यो अत्यन्तै पारदर्शी एवं विश्वसनीय रहेको भन्दै कुनै शङ्का नगर्न आग्रह गरेको छ । साथै सहसचिव घिमिरले श्रम मन्त्रालयले यस्ता समस्याको दीर्घकालीन समाधान खोज्न एक उच्चस्तरीय टोली छिट्टै दक्षिण कोरिया प्रस्थान गर्ने कार्यक्रम रहेको जानकारी दिनुभयो ।",
      "link": "https://gorkhapatraonline.com/news/190548",
      "image": "https://gorkhapatraonline.com/storage/media/334556/conversions/Untitled-1-(1)-original-thumb.jpg"
    },
    {
      "slug": "190546",
      "title": "ऋणपत्रको कारोबार पनि दोस्रो बजारमा गरिने",
      "timestamp": 1770076800000,
      "source": "gp",
      "content": "सरकारले आन्तरिक ऋण लिन उपयोग गर्ने ऋणपत्रलाई दोस्रो बजारमा कारोबार गर्ने व्यवस्था मिलाउने भएको छ । वैकल्पिक उपकरणका माध्यमबाट पुँजी बजारमा पुँजी जुटाउने उपायस्वरूप सरकारले यस्तो रणनीति अख्तियार गरेको हो ।",
      "longContent": "गोरखापत्र समाचारदाताकाठमाडौँ, माघ २० गते । सरकारले आन्तरिक ऋण लिन उपयोग गर्ने ऋणपत्रलाई दोस्रो बजारमा कारोबार गर्ने व्यवस्था मिलाउने भएको छ । वैकल्पिक उपकरणका माध्यमबाट पुँजी बजारमा पुँजी जुटाउने उपायस्वरूप सरकारले यस्तो रणनीति अख्तियार गरेको हो । आगामी पाँच वर्षका लागि अर्थ मन्त्रालयले तय गरेको वित्तीय क्षेत्र विकास रणनीतिले सरकारी ऋणपत्रलाई अभौतिकीकरण गरेर स्वचालित प्रणालीमार्फत दोस्रो बजारमा कारोबारको व्यवस्था गरेको हो । पुँजी बजारलाई दिगो बनाउन लगानी विविधीकरणको उपायस्वरूप यस्तो कार्यनीति तय गरेको रणनीतिमा उल्लेख छ । रणनीतिमा विविधीकरणका लागि डेरिभेटिभ बजार, बन्ड बजार, सामूहिक लगानी योजना, रियल स्टेट इन्भेस्टमेन्ट ट्रस्ट, इन्डेक्स फन्ड र ग्रिन बन्ड जस्ता उपकरण प्रवर्धन गर्ने उल्लेख छ । सरकारले अल्पकालीन स्रोत व्यवस्थापनका लागि सार्वजनिक ऋण व्यवस्थापन कार्यालयमार्फत ऋणपत्र जारी गरी आन्तरिक ऋण उठाउने गर्छ । जस अन्तर्गत विकास ऋणपत्र, वैदेशिक रोजगार बचतपत्र, नागरिक बचतपत्र जस्ता ऋणपत्र रहन्छन् । न्यूनतम तीन महिनादेखि एक वर्ष अवधिका यस्ता ऋणपत्र कार्यालयले जारी गर्छ तर पर्याप्त प्रवर्धनको अभावमा नागरिकस्तरमा यस्ता ऋणपत्रको खासै आकर्षण हुन सकेको छैन । सरकारी ऋणपत्रलाई दोस्रो बजारमा कारोबार गराउने उद्देश्यसहित नियामक धितोपत्र बोर्डले २०६२ सालमै विनियमावली जारी गरे पनि अहिलेसम्म त्यस्तो प्रबन्ध हुन सकेको छैन । रणनीतिमा पुँजी बजारलाई थप विस्तार गर्न क्राउड फन्डिङ, पियर टु पियर लेन्डिङ जस्ता नवीनतम वैकल्पिक वित्तको अध्ययन गरेर सम्भाव्य रहेको अवस्थामा परिचालन गर्ने कार्यनीति उल्लेख गरिएको छ । वास्तविक क्षेत्रका कम्पनीलाई धितोपत्र बजारमार्फत पुँजी परिचालनका लागि आकर्षित गर्न बुक बिल्डिङ प्रणालीलाई विश्वसनीय बनाउने रणनीति पनि मन्त्रालयले अख्तियार गरेको छ । साना एवं मझौला प्रकृतिका कम्पनीको धितोपत्र निष्कासन तथा कारोबारका लागि नियमावली एवं विनियमावली लागु गरी धितोपत्रको छुट्टै कारोबारका लागि ‘एसएमइज् प्लेटफर्म’ व्यवस्था गर्ने रणनीतिमा उल्लेख छ । पुँजी बजार तथा वस्तु विनिमय बजारसम्बन्धी तथ्याङ्क सङ्कलन, प्रशोधन र प्रवाहका लागि एकीकृत तथ्याङ्क व्यवस्थापन प्रणाली विकास गर्ने कार्यनीति पनि सरकारले तयार गरेको छ । धितोपत्र बजारसम्बन्धी सेवा विस्तार गर्न देशका दुर्गम स्थानमा समेत धितोपत्र व्यवसायीको शाखा विस्तार गर्ने, धितोपत्र कारोबारमा सबै नागरिकको पहुँच सुनिश्चित गर्ने, इन्ट्रा डे कारोबार, अक्सन मार्केट, सर्ट सेलिङ आदि सेवा सञ्चालन गर्ने कार्यनीति पनि उल्लेख गरिएको छ ।",
      "link": "https://gorkhapatraonline.com/news/190546",
      "image": "https://gorkhapatraonline.com/storage/media/334554/conversions/Capture2025-02-21-11-42-33-original-thumb.jpg"
    },
    {
      "slug": "190545",
      "title": "डलरको मूल्यवृद्धि चाप थेगिनसक्नु",
      "timestamp": 1770076800000,
      "source": "gp",
      "content": "दुई महिनाअघिसम्म एक लिटर सूर्यमुखी तेलको खुद्रा विक्रेता मूल्य २३५ रुपियाँ प्रतिलिटर थियो । बजारमा अहिले प्रतिलिटर मूल्य २६० देखि २६२ पुगेको छ । सूर्यमुखी मात्रै नभई तोरीको तेलको मूल्यमा समेत अहिले प्रतिलिटर ३० रुपियाँ वृद्धि भएको छ ।",
      "longContent": "नवराज कट्टेलविराटनगर, माघ २० गते । दुई महिनाअघिसम्म एक लिटर सूर्यमुखी तेलको खुद्रा विक्रेता मूल्य २३५ रुपियाँ प्रतिलिटर थियो । बजारमा अहिले प्रतिलिटर मूल्य २६० देखि २६२ पुगेको छ । सूर्यमुखी मात्रै नभई तोरीको तेलको मूल्यमा समेत अहिले प्रतिलिटर ३० रुपियाँ वृद्धि भएको छ । निर्वाचनका बेला बजारमा दैनिक उपभोग्य वस्तुको मूल्यवृद्धि हुँदा खुला सीमानाकाबाट हुन सक्ने अवैध व्यापारले थप मारमा भने उद्योगीले पर्नु परेको गुनासो गरेका छन् । बागमती आयलका सञ्चालक तथा नेपाल उद्योग वाणिज्य महासङ्घ कोशीका राजस्व परामर्श समिति संयोजक देवकीनन्दन अग्रवालका अनुसार एकै पटक दोहोरो मारको चपेटामा उद्योगी पर्नु परेको हो । दोहोरो मार भनेको अमेरिकी डलरमा भइरहेको वृद्धि र खुला सीमानाकाबाट हुन सक्ने अवैध चोरीपैठारी र निकासी हो ।उहाँका अनुसार अन्तर्राष्ट्रिय बजारमा भटमासको कच्चा तेल टनको एक हजार २६० डलर छ । यस्तै सूर्यमुखीको कच्चा तेलको मूल्य एक हजार चार सय डलरभन्दा माथि पुगेको छ ।  नेपाल उद्योग परिसङ्घका अध्यक्ष एवं प्रिमियर वायरका सञ्चालक पवन शारडाले दैनिक उपभोग्य वस्तु मात्रै नभई स्टिल तथा फलाम र प्लास्टिकका उत्पादनमा समेत अहिले डलरमा भइरहेको वृद्धिको प्रभाव परेको छ । दैनिक उपभोग्य वस्तुका हकमा भारतको नयाँ बजेटले वस्तु तथा सेवा (जिएसटी) मा थप लचकता अपनाउने प्रावधानको प्रभाव अझै पर्ने उहाँको दाबी छ ।  शारडाका अनुसार वस्तु आयाल गर्दा कर्जासमेत डलरमै लिनुपर्ने स्थिति रहेको छ । अन्तर्राष्ट्रिय बजारमा यसको मूल्य थपघट हुँदा यहाँ आत्तिनुबाहेक अर्को विकल्प नरहेको उहाँको बुझाइ छ । अहिले दैनिक जसो वृद्धि भइरहेको अमेरिकी डलरको प्रभाव औद्योगिक क्षेत्रमा भित्रिइसकेको बताउनुभयो । यस्तो प्रभाव भित्रिइरहेका बेला समयभन्दा अगाडिको निर्वाचनले थप जटिलता निम्त्याएको उद्योगी शारडाको दाबी छ । अमेरिकी डलरमा पछिल्लो समय भइरहेको मूल्यवृद्धिले उद्योगका लागि कच्चा पदार्थ ल्याउन सहज छैन । खास गरी तेलका लागि आयात हुने कच्चा क्रुड युक्रेनबाट ल्याउन समस्या भएको उद्योगी बताउँछन् । अर्जेन्टिनासँग भर पर्नुपर्ने पैठारीकर्ताका लागि त्यसै पनि महँगो परिरहेको अग्रवालको भनाइ छ । उद्योगीले अन्तर्राष्ट्रिय बजारमा कच्चा पदार्थको मूल्यवृद्धि हुँदा त्यसले उद्योगमा लागत बढेको बताएका छन् । उद्योग सङ्गठन मोरङका पूर्वअध्यक्ष राकेश सुरानाले वस्तु पैठारी गर्नसमेत डर मान्नुपर्ने स्थिति रहेको सुनाउनुभयो । आफैसँग कच्चा पदार्थ नभएपछि आयातित कच्चा पदार्थमा आधारित उद्योगका उत्पादनको मूल्य अन्तर्राष्ट्रियस्तरमा भइरहेका घटनाक्रमले प्रभावित बनाउने स्थिति रहनु सामान्य रहेको सुरानाको भनाइ थियो । अमेरिकी डलरको मूल्यवृद्धिले कच्चा पदार्थमा मात्रै बढेको मूल्य बुझाउनुपर्ने स्थितिमा उद्योगी नभएको उनीहरू सुनाउँछन् । नेपालको भन्सार विन्दुमा प्रवेश गरेपछि मूल्य अभिवृद्धि कर, महसुल, ढुवानी, बिमाको प्रिमियममा समेत प्रभाव पार्ने गर्दछ । यसले लागत त बढाउँछ तर बजारमा मूल्यवृद्धि गरेर वस्तु पठाउने स्थिति पनि नभएको उनीहरूको गुनासो छ । उद्योगको लागत बढ्दा पनि वस्तुको मूल्य बढाउने कि नबढाउने अवस्थामा रहनु परेको परिसङ्घ कोशीका अध्यक्ष शारडाको भनाइ छ । “समयअगाडिको निर्वाचनले बजारमा मन्दी छ, पुँजीगत खर्च नहुँदा अर्थतन्त्र चलायमान छैन,” शारडाले भन्नुभयो, “विदेशी मुद्राको सञ्चिति सकारात्मक देखिए पनि बजार चलायमान नहुँदा त्यसको असर दीर्घकालीन पर्न सक्छ । निर्वाचन गराउन गठन भएको सरकारले पनि नीतिगत असजिलामा सम्बोधन गर्ने बाटो चाहिँ राख्नुपर्ने हो ” उहाँले भन्नुभयो, “भारतमा जिएसटीमा लचक हुने प्रावधान कार्यान्वयन हुनेबित्तिकै नेपालको सीमामा अवैध व्यापारको लाइन बढ्छ, त्यसलाई कसरी नियन्त्रण गर्ने ?” उहाँको सुझाव अनुसार दैनिक उपभोग्य वस्तुको भन्सार दरमा नेपाल सरकारले परिवर्तन गर्ने कुरा अध्ययन थालिहाल्नु पर्छ । शारडाले अहिले वस्तु उत्पादन कम गर्ने र बजारको आवश्यकता थामेर बस्ने स्थिति मात्रै रहेको बताउनुभयो ।",
      "link": "https://gorkhapatraonline.com/news/190545",
      "image": "https://gorkhapatraonline.com/storage/media/334553/conversions/dollor-original-thumb.jpg"
    },
    {
      "slug": "190535",
      "title": "यस्तो छ देशको वर्तमान आर्थिक तथा वित्तीय स्थिति",
      "timestamp": 1769990400000,
      "source": "gp",
      "content": "नेपाल राष्ट्र बैंकले सोमबार सार्वजनिक गरेको चालु आर्थिक वर्षको छ महिना (पुस मसान्तसम्म) को तथ्याङ्कमा आधारित देशको वर्तमान आर्थिक तथा वित्तीय स्थिति प्रतिवेदनअनुसार समग्र आर्थिक सूचकहरू सन्तोषजनक देखिएका छन् ।",
      "longContent": "काठमाडौँ माघ १९ गते । नेपाल राष्ट्र बैंकले सोमबार सार्वजनिक गरेको चालु आर्थिक वर्षको छ महिना (पुस मसान्तसम्म) को तथ्याङ्कमा आधारित देशको वर्तमान आर्थिक तथा वित्तीय स्थिति प्रतिवेदनअनुसार समग्र आर्थिक सूचकहरू सन्तोषजनक देखिएका छन् ।प्रतिवेदनअनुसार वार्षिक विन्दुगत आधारमा उपभोक्ता मूल्य सूचकाङ्कमा आधारित मुद्रास्फीति २.४२ प्रतिशतमा सीमित रहेको छ । यस अवधिमा कूल विदेशी विनिमय सञ्चिति रु ३२ खर्ब ४२ अर्ब ४५ करोड पुगेको छ ।जुन अमेरिकी डलरमा २२ अर्ब १७ करोड बराबर हो । यस्तो सञ्चिति १८.१ महिनाको वस्तु तथा सेवा आयात धान्न पर्याप्त रहेको राष्ट्र बैंकले जनाएको छ ।समीक्षा अवधिमा चालु खाता रु चार खर्ब २९ अर्ब ९१ करोड र शोधनान्तर रु पाँच खर्ब एक अर्ब २४ करोड बचतमा रहेको छ । विप्रेषण आप्रवाह नेपाली रुपैयाँमा ३९.१ प्रतिशत र अमेरिकी डलरमा ३२.३ प्रतिशतले वृद्धि भएको छ । चालु आवको पुस महिनामा मात्रै रु एक खर्ब ९२ अर्ब ६२ करोड बराबरको विप्रेषण नेपाल भित्रिएको छ ।विदेश व्यापारतर्फ निर्यात ४३.८ प्रतिशतले वृद्धि भएको छ भने आयात १४.२ प्रतिशतले बढेको छ । यसैबीच, नेपाल सरकारको कूल खर्च रु ६९० अर्ब २२ करोड र राजस्व परिचालन रु ५७७ अर्ब ४० करोड पुगेको छ ।मौद्रिक सूचकतर्फ विस्तृत मुद्राप्रदाय समीक्षा अवधिमा ५.४ प्रतिशतले बढेको छ भने वार्षिक विन्दुगत आधारमा १४.२ प्रतिशतको वृद्धि देखिएको छ । बैंक तथा वित्तीय संस्थाको निक्षेप परिचालन ५.७ प्रतिशत र निजी क्षेत्रमा प्रवाहित कर्जा ३.६ प्रतिशतले बढेको छ । वार्षिक आधारमा निक्षेपको वृद्धिदर १४.८ प्रतिशत र कर्जाको वृद्धिदर ६.७ प्रतिशत रहेको छ ।ब्याजदरतर्फ बैंक तथा वित्तीय संस्थाहरूबीचको भारित औसत अन्तरबैंक दर २.७५ प्रतिशत रहेको छ भने ९१ दिन अवधिको ट्रेजरी बिलको भारित औसत ब्याजदर २.३५ प्रतिशत कायम भएको छ । वाणिज्य बैंकहरूको निक्षेपको भारित औसत ब्याजदर ३.५६ प्रतिशत र कर्जाको भारित औसत ब्याजदर ७.१२ प्रतिशत रहेको राष्ट्र बैंकले जनाएको छ । रासस",
      "link": "https://gorkhapatraonline.com/news/190535",
      "image": "https://gorkhapatraonline.com/storage/media/334542/conversions/NRB_1-original-thumb.jpg"
    },
    {
      "slug": "190473",
      "title": "सुनको भाउ प्रतितोला  १३ हजार ४०० ले घट्यो",
      "timestamp": 1769990400000,
      "source": "gp",
      "content": "स्थानीय बजारमा आज सुनको मूल्य प्रतितोला  १३ हजार ४०० ले घटेको छ । आइतबार प्रतितोला तीन लाखमा कारोबार भएको सुनको मूल्य आज घटेर रु दुई लाख ८६ हजार ६०० कायम भएको नेपाल सुनचाँदी व्यवसायी महासङ्घले जनाएको छ ।",
      "longContent": "काठमाडौँ,  माघ १९ गते ।  स्थानीय बजारमा आज सुनको मूल्य प्रतितोला १३ हजार ४०० ले घटेको छ । आइतबार प्रतितोला तीन लाखमा कारोबार भएको सुनको मूल्य आज घटेर दुई लाख ८६ हजार ६०० कायम भएको नेपाल सुनचाँदी व्यवसायी महासङ्घले जनाएको छ । महासङ्घका अनुसार आज चाँदीको मोल पनि घटेको छ । आइतबार प्रतितोला पाँच हजार ५०० मा कारोबार भएको चाँदी आज पाँच हजार दुई सयमा कारोबार भइरहेको छ । यही माघ १५ गते सुनको मूल्य हालसम्मकै उच्च विन्दुमा पुगेको थियो । महासङ्घका अनुसार उक्त दिन सुनको मोल प्रतितोला तीन लाख ३९ हजार ३०० पुगेको थियो । सुनको मूल्य तोलामा तीन दिनमा ५२ हजार ७०० ले घटेको हो ।  रासस",
      "link": "https://gorkhapatraonline.com/news/190473",
      "image": "https://gorkhapatraonline.com/storage/media/334393/conversions/_gold-original-thumb.jpg"
    },
    {
      "slug": "190418",
      "title": "भारतमा आठ सय अठचालिस खर्बको बजेट",
      "timestamp": 1769990400000,
      "source": "gp",
      "content": "भारतले नेपाललाई १२ अर्ब ९१ करोड रुपियाँ बराबरको आर्थिक सहायता उपलब्ध गराउने भएको छ । आर्थिक वर्ष सन् २०२६/२७ का लागि त्यहाँका केन्द्रीय वित्तमन्त्री निर्मला सीतारमणले सार्वजनिक गरेको बजेटमा नेपाललाई भुटानपछि दोस्रो ठुलो बजेटरी सहायता उपलब्ध गराउने निश्चित गर्दै आठ अर्ब भारतीय रुपियाँ विनियोजन गर्नुभएको छ ।",
      "longContent": "नेपाललाई बाह्र अर्ब एकानब्बे करोड सहयोग गरिनेगोरखापत्र समाचारदाताकाठमाडौँ, माघ १९ गते । भारतले नेपाललाई १२ अर्ब ९१ करोड रुपियाँ बराबरको आर्थिक सहायता उपलब्ध गराउने भएको छ । आर्थिक वर्ष सन् २०२६/२७ का लागि त्यहाँका केन्द्रीय वित्तमन्त्री निर्मला सीतारमणले सार्वजनिक गरेको बजेटमा नेपाललाई भुटानपछि दोस्रो ठुलो बजेटरी सहायता उपलब्ध गराउने निश्चित गर्दै आठ अर्ब भारतीय रुपियाँ विनियोजन गर्नुभएको छ । आगामी आव (२०२६/२७) का लागि भारतले कुल ८४८ खर्ब नेपाली रुपियाँ बराबरको (५३५ खर्ब भारु) को बजेट ल्याइएको हो । नेपाललाई अहिले उपलब्ध गराइएको यो सहायता गत आवको सुरु विनियोजनभन्दा एक अर्ब भारु बढी हो । त्यहाँको परराष्ट्र मन्त्रालयमार्फत परिचालन हुने यस्तो वित्तीय सहायतामा भारतले यस वर्ष भुटान, नेपाल, श्रीलङ्का र अफगानिस्तानका लागि रकम बढाएको छ । बङ्गलादेश र माल्दिभ्सका लागि भने सहायता रकम कम गरेको छ । गत वर्ष भारतले नेपालका लागि सात अर्ब भारु विनियोजन गरेकामा पछि बजेट संशोधन गर्दा आठ अर्ब ३० करोड भारु पु¥याएको थियो ।  आगामी अप्रिल १ देखि लागु हुने भारतको नयाँ आवलक्षित यो बजेटमा त्यहाँको परराष्ट्र मन्त्रालयमार्फत विभिन्न देशलाई सहायता उपलब्ध गराउन ५६ अर्ब ८५ करोड ५६ लाख भारतीय रुपियाँ विनियोजन गरिएको छ । सबैभन्दा धेरै सहायता पाउँदै आएको भुटानले यस वर्ष २२ अर्ब ८८ करोड ५६ लाख रुपियाँ पाउने छ । भारतले दक्षिण एसियाली यी मुलुकका अतिरिक्त, मङ्गोलिया, मौरिसस, सेचिलेस, अफ्रिकन ल्याटिन अमेरिकी र युरेसियन मुलुकमा पनि सहायता उपलब्ध गराउँदै आएको छ । यसबाहेक विपत् जोखिम न्यूनीकरणका लागि पनि बजेट विनियोजन गर्ने गरेको छ ।भारतले बजेटरी सहायतामा यस पटक इरानको चाबहार बन्दरगाहका लागि भने बजेट शून्य पारेको छ । इरान र भारतको संयुक्त लगानीमा निर्मित यो बन्दरगाहका लागि गत आवमा चार अर्ब भारु उपलब्ध गराइएकामा यस पटक शून्य पारिएको हो । अमेरिका र इरानबिच पछिल्ला दिनमा सम्बन्ध चिसिँदै गएको अवस्थालाई ध्यानमा राखेर बजेट नछुट्याइएको हुन सक्ने भारतीय सञ्चार माध्यम टाइम्सअफ इन्डियाले टिप्पणी गरेको छ । इरानको एक मात्र सामुद्रिक यो बन्दरगाह अफगानिस्थान, मध्य एसिया, रुसलगायत उत्तर दक्षिण अन्तर्राष्ट्रिय व्यापारका लागि महत्वपूर्ण रहँदै आएको छ ।प्रधानमन्त्री नरेन्द्र मोदी नेतृत्वको सरकारले अस्थिर वित्तीय बजार र व्यापार अनिश्चित हुँदाहुँदै पनि देशको आर्थिक वृद्धिलाई कायम राख्न केन्द्रित गर्दै आइतबार संसद्मा वार्षिक बजेट पेस गरेको हो । बजेट पेस गर्दै वित्तमन्त्री निर्मला सीतारमणले वित्तीय विवेकमा अडिग रहँदै पूर्वाधार र घरेलु उत्पादनमा लगानी बढाउने सरकारको योजना रहेको बताउनुभयो । वित्त मन्त्रालयको आर्थिक सर्वेक्षण अनुसार आगामी आवमा भारतको अर्थतन्त्र ६.८ देखि ७.२ प्रतिशतले बढ्ने अनुमान गरिएको छ । सरकारले वित्तीय सुदृढीकरण कायम राख्दै कुल गार्हस्थ उत्पादन (जिडिपी) घाटालाई ४.३ प्रतिशतमा सीमित राख्ने लक्ष्य राखेको छ, जुन चालु वर्षको ४.४ प्रतिशत घाटाभन्दा थोरै कम हो ।",
      "link": "https://gorkhapatraonline.com/news/190418",
      "image": "https://gorkhapatraonline.com/storage/media/334326/conversions/2221-original-thumb.jpg"
    },
    {
      "slug": "190417",
      "title": "पन्ध्र प्रतिशतले बढे पर्यटक",
      "timestamp": 1769990400000,
      "source": "gp",
      "content": "सन् २०२६ को सुरुवातमै नेपाल भ्रमणमा आउने विदेशी पर्यटकको सङ्ख्या १५ प्रतिशतले बढेको छ । नेपाल पर्यटन बोर्डका अनुसार सन् २०२५ को जनवरीको तुलनामा यस वर्ष १५.७ प्रतिशत बढी पर्यटकले नेपाल भ्रमण गरेका छन् ।",
      "longContent": "चिनियाँ पाहुना पनि बढ्न थाले गोरखापत्र समाचारदाताकाठमाडौँ, माघ १९ गते । सन् २०२६ को सुरुवातमै नेपाल भ्रमणमा आउने विदेशी पर्यटकको सङ्ख्या १५ प्रतिशतले बढेको छ । नेपाल पर्यटन बोर्डका अनुसार सन् २०२५ को जनवरीको तुलनामा यस वर्ष १५.७ प्रतिशत बढी पर्यटकले नेपाल भ्रमण गरेका छन् । गत वर्षको जनवरीमा ७९ हजार ९९१ पर्यटक नेपाल भित्रिएकामा यस वर्षको पहिलो महिनामै ९२ हजार ५७३ अन्तर्राष्ट्रिय आगन्तुकले नेपाल भ्रमण गरेका छन् । पछिल्लो तथ्याङ्क कोभिड–१९ महामारीपूर्व सन् २०१९ को जनवरी महिनासँग तुलना गर्दा भन्डै १४ प्रतिशतले बढी रहेको छ । सन् २०१९ को जनवरीमा ८१ हजार २७३ पर्यटक नेपाल आएका थिए । त्यस्तै सन् २०२४ को जनवरीमा ७९ हजार एक सय पर्यटकले नेपाल भ्रमण गरेको बोर्डले जनाएको छ ।सन् २०२६ को तथ्याङ्क अनुसार पर्यटक आगमनमा शीर्ष स्थानमा रहँदै आएको भारतपछि चीन रहेको छ । कोभिडका कारण घटेका चिनियाँ पर्यटकको सङ्ख्यालाई भारतपछि अमेरिकाले उछिन्दै आएकोमा पछिल्लो समय चिनियाँ पर्यटकको आगमनमा समेत बढोत्तरी भएको छ । बोर्डका अनुसार यस वर्षको जनवरीमा भारतबाट २६ हजार ६२४ पर्यटक नेपाल आएका छन् । त्यसपछि चीनबाट नौ हजार १०१, अमेरिकाबाट आठ हजार ४०६, बङ्गलादेशबाट पाँच हजार ८१४ र अस्ट्रेलियाबाट चार हजार ९५७ पर्यटक नेपाल भित्रिएका छन् । जनवरीमा सार्क मुलुकबाट ३९ प्रतिशत पर्यटक नेपाल आएका छन् । त्यस्तै एसियाली देशबाट २६ प्रतिशत, युरोपबाट १२ प्रतिशत पर्यटक नेपाल भित्रिएका छन् ।  बोर्डका प्रमुख कार्यकारी अधिकृत दीपकराज जोशीले अनुसार सन् २०२६ को पहिलो महिनाको तथ्याङ्कले अन्तर्राष्ट्रिय पर्यटन बजारमा नेपालप्रतिको विश्वास क्रमशः मजबुत हुँदै गएको सङ्केत भएको बताएको छ । पछिल्ला वर्षमा गरिएको गन्तव्य प्रवर्धन, हवाई सम्पर्क विस्तार, साहसिक तथा सांस्कृतिक पर्यटनप्रतिको आकर्षण र अन्तर्राष्ट्रिय बजारमा नेपालको छवि सुधार हुँदै गएकाले पर्यटक आगमन वृद्धि हुँदै गएको उहाँले बताउनुभयो । उहाँले पर्यटकीय गतिविधिमा भएको चहलपहल नेपाल लाइफटाइम एक्सपिरियन्स डेस्टिनेसनका रूपमा स्थापित हुँदै गएको जनाउनुभयो ।",
      "link": "https://gorkhapatraonline.com/news/190417",
      "image": "https://gorkhapatraonline.com/storage/media/334325/conversions/Tourist-lumbini-original-thumb.jpg"
    },
    {
      "slug": "190416",
      "title": "नुनको उपभोग बढी",
      "timestamp": 1769990400000,
      "source": "gp",
      "content": "बढी मात्रामा नुनको उपभोगले स्वास्थ्यलाई असर पर्ने देखिएको छ । विश्व स्वास्थ्य सङ्गठनका अनुसार एक व्यक्तिले दिनमा पाँच ग्राम (एक चम्चा) उपभोग गर्नुपर्नेमा नेपालमा तोकिएको मापदण्डभन्दा दोब्बर धेरै उपभोग हुँदा स्वास्थ्यलाई असर पर्ने देखिएको हो ।",
      "longContent": "गोरखापत्र समाचारदाताकाठमाडौँ, माघ १९ गते । बढी मात्रामा नुनको उपभोगले स्वास्थ्यलाई असर पर्ने देखिएको छ । विश्व स्वास्थ्य सङ्गठनका अनुसार एक व्यक्तिले दिनमा पाँच ग्राम (एक चम्चा) उपभोग गर्नुपर्नेमा नेपालमा तोकिएको मापदण्डभन्दा दोब्बर धेरै उपभोग हुँदा स्वास्थ्यलाई असर पर्ने देखिएको हो । राष्ट्रिय उपभोक्ता मञ्चले आइतबार आयोजना गरेको ‘आयोडिनयुक्तको उपभोग, यसको गुणस्तर र बजारको अवस्था’ विषयक अन्तव्रिर्mयामा जनस्वास्थ्यविद् डा. अरुणा उप्रेतीले नुन औषधीसँगै बढी उपभोग गरेर विष हुन सक्ने भएकाले तोकिएको मात्रामा मात्र प्रयोग गर्नुपर्ने जानकारी दिनुभयो । उहाँका अनुसार जति नुनको मात्रा खानुपर्ने हो त्यसभन्दा बढी उपभोग भइरहेको छ र बढी नुन खाँदा मुटु, मिर्गौला र फोक्सोमा असर पर्न सक्छ । आयोडिन नुनमा आयोडिनको मात्रा बढी भएको अध्ययनले देखाएकाले ध्यान दिएर नुनको प्रयोग गर्नुपर्ने उहाँको भनाइ छ ।",
      "link": "https://gorkhapatraonline.com/news/190416",
      "image": "https://gorkhapatraonline.com/storage/media/334324/conversions/Salt-original-thumb.jpg"
    },
    {
      "slug": "190415",
      "title": "युएई जाने श्रमिक बढी खर्च र प्रक्रियागत झन्झटमा",
      "timestamp": 1769990400000,
      "source": "gp",
      "content": "संयुक्त अरब इमिरेटस् (युएई) मा वैदेशिक रोजगारीमा जाने नेपाली श्रमिक दुई महिनादेखि थप आर्थिक भारमा परेका छन् । उनीहरूमा चालचलन प्रमाणपत्र (प्रहरी रिपोर्ट) का बनाउन थप आर्थिक भारसँगै प्रक्रियागत झन्झट थपिएको हो ।  गत भदौ २३ र २४ मा भएको जेनजी आन्दोलनपछि नेपाली श्रमि",
      "longContent": "काठमाडौँ, माघ १९ गते । संयुक्त अरब इमिरेटस् (युएई) मा वैदेशिक रोजगारीमा जाने नेपाली श्रमिक दुई महिनादेखि थप आर्थिक भारमा परेका छन् । उनीहरूमा चालचलन प्रमाणपत्र (प्रहरी रिपोर्ट) का बनाउन थप आर्थिक भारसँगै प्रक्रियागत झन्झट थपिएको हो ।गत भदौ २३ र २४ मा भएको जेनजी आन्दोलनपछि नेपाली श्रमिकलाई युएईले प्रहरी रिपोर्ट अनिवार्य गरेसँगै प्रतिव्यक्ति ३५३.२७ दिराम (१४ हजार १२८ रुपियाँ) थप आर्थिक भार थपिएको हो । उनीहरूले कात्तिकदेखि यस्तो समस्या भोग्दै आएका छन् । त्यसअघि युएई प्रवेशका लागि प्रहरी रिपोर्ट अनिवार्य थिएन । नेपाली श्रमिकलक्षित भएको गलत अभ्यासमा नेपाल सरकार मौन बसेको भन्दै वैदेशिक रोजगार व्यवसायीले गुनासो गर्दै आएका छन् । उनीहरूले थप आर्थिक भार वहन गरेर तीन महिना मात्रै मान्य हुने प्रहरी रिपोर्ट लिन १५ दिन कुर्नुपर्ने झन्झटिलो प्रक्रिया खारेज हुनुपर्ने माग गर्दै आएका छन् ।नेपाल वैदेशिक रोजगार व्यवसायी सङ्घका पूर्वअध्यक्ष राजेन्द्र भण्डारीले सरकारले श्रमिकको पक्षमा उभिएर कूटनीतिक पहल गर्न नसक्दा युएई जाने युवाले थप आर्थिक भारसँगै प्रक्रियागत झन्झट खेप्नु परेको बताउनुभयो । युएई सरकारले नेपाली श्रमिकमाथि गरेको अपमानजनक र अव्यावहारिक व्यवस्था खारेज गर्न सरकारले कूटनीतिक पहल गर्नुपर्नेमा उहाँले जोड दिनुभयो । उहाँले भन्नुभयो, “श्रम, रोजगार तथा सामाजिक सुरक्षा मन्त्रालयले परराष्ट्र मन्त्रालयमार्फत पत्र पठाएको भनेर मात्रै हुन्छ ? युएईमा जाने दैनिक करिब पाँच सय श्रमिकले भोगेको समस्यालाई उपेक्षा गर्न मिल्दैन । समाधानमा भएका प्रयासबारे स्पष्ट धारणा आउनु पर्छ ।” सङ्घका वर्तमान महासचिव महेशकुमार बस्नेतले कूटनीतिक पहलमा नेपाल सरकारको भूमिका निकै कमजोर देखिएको टिप्पणी गर्नुभयो । उहाँका अनुसार यस विषयमा सङ्घले थपिएको आर्थिक भार तत्काल फिर्ता गर्न कूटनीतिक पहल गर्नुपर्ने विषयमा श्रम र परराष्ट्र मन्त्रालयसँग आग्रह गर्दै आएको छ । श्रम, रोजगार तथा सामाजिक सुरक्षा मन्त्रालयका प्रवक्ता पीताम्बर घिमिरेले युएई जाने श्रमिकमाथि परेको आर्थिक भारका विषयमा संवेदनशील भएर यस विषयमा तुरुन्त कूटनीतिक पहल गर्न परराष्ट्र मन्त्रालयलाई पत्राचार गरेको तर अहिलेसम्म कुनै जानकारी नआएको बताउनुभयो । परराष्ट्र मन्त्रालयका प्रवक्ता लोकबहादुर पौडेल क्षेत्रीले युएई जाने नेपाली श्रमिकमाथि परेको थप आर्थिक भारको विषयमा जानकार रहेको र यसको समाधानका लागि सम्बन्धित देशसँग आवश्यक समन्वय र सहजीकरणको काम भएको जानकारी दिनुभयो । उहाँका अनुसार नेपालका लागि युएईका राजदूत विशेष कामले आफ्नो देशका जानुभएको र उहाँ फर्किएपछि बैठक गरेर यस विषयको टुङ्गो लगाउने तयारी भएको छ । नेपाल प्रहरीद्वारा जारी गरिने चालचलन प्रमाणपत्र (पुलिस रिपोर्ट) निजी क्षेत्रको सेवाप्रदायक कम्पनी (भिएफएस ग्लोबल) मार्फत सङ्कलन, प्रमाणीकरण गर्ने गरिएको छ तर भिसा आवेदनको प्रक्रिया र सो सेवाबापत लाग्ने दस्तुर निर्धारणको विषय काठमाडौँस्थित युएईको राजदूतावास हो । प्रवक्ता क्षेत्रीका अनुसार जेनजी आन्दोलनपछि युएईले अन्तरिम अवधिका लागि नेपाली राहदानीवाहकलाई भिसा जारी गर्ने कार्यमा कडाइ गरेको थियो । त्यस अवस्थामा सम्बन्धित सरोकारवालाको अनुरोधबमोजिम उक्त चालचलन प्रमाणपत्र अनिवार्य गरेर भए पनि भिसा सुचारु गरिदिन यस मन्त्रालयबाट गरिएको अनुरोधबमोजिम युएईले हालको व्यवस्था लागु गरेको हो । यो व्यवस्था अन्तरिम अवधिका लागि गरिएको हुँदा अब यसमा पुनर्विचार गर्नुपर्ने पहल हुने परराष्ट्र मन्त्रालयले जनाएको छ । युएई नेपाली श्रमिक धेरै जानेमध्येको गन्तव्य मुलुक हो । वैदेशिक रोजगार विभागको तथ्याङ्क अनुसार आर्थिक वर्ष २०८१/८२ मा आठ लाख ३९ हजार २६६ जनाले श्रम स्वीकृति लिएकामा युएईका लागि मात्रै दुई लाख ७४ हजार ५९० जना (३२ प्रतिशत) थिए ।",
      "link": "https://gorkhapatraonline.com/news/190415",
      "image": "https://gorkhapatraonline.com/storage/media/334323/conversions/rojgari-original-thumb.jpg"
    },
    {
      "slug": "190403",
      "title": "भारतको बजेटः पूर्वाधार र उत्पादनमा ठूलो लगानी, नेपाललाई १२ अर्ब ८० करोड अनुदान",
      "timestamp": 1769904000000,
      "source": "gp",
      "content": "भारत सरकारले अस्थिर वित्तीय बजार र व्यापार अनिश्चितताका बाबजुद देशको आर्थिक वृद्धिलाई कायम राख्न केन्द्रित गर्दै आइतबार संसद्मा आफ्नो वार्षिक बजेट पेस गरेको छ।",
      "longContent": "नयाँदिल्ली, माघ १८ गते । भारत सरकारले अस्थिर वित्तीय बजार र व्यापार अनिश्चितताका बाबजुद देशको आर्थिक वृद्धिलाई कायम राख्न केन्द्रित गर्दै आइतबार संसदमा आफ्नो वार्षिक बजेट पेस गरेको छ। प्रधानमन्त्री नरेन्द्र मोदीको सरकारले प्रस्तुत गरेको यो बजेटमा छिमेकी राष्ट्र नेपालका लागि अनुदान सहायतामा समेत निरन्तरता दिएको बताउनुभयो।भारतीय वित्तमन्त्री निर्मला सीतारमणले आर्थिक वर्ष २०२६–२७ का लागि बजेट पेस गर्दै वित्तीय विवेकमा अडिग रहेर पूर्वाधार र घरेलु उत्पादनमा लगानी बढाउने सरकारको योजना रहेको बताउनुभयो।नेपालका लागि ८ अर्ब भारु अनुदानबजेटमार्फत भारतले नेपाललाई आगामी आर्थिक वर्षका लागि ८ अर्ब भारतीय रुपैयाँ (करिब १२ अर्ब ८० करोड नेपाली रुपैयाँ) अनुदान दिने घोषणा गरेको छ। यो अनुदान रकम गत आर्थिक वर्षको सुरुवाती विनियोजन बराबर नै रहेको मन्त्री सीतारमणले बताउनुभयो।भारतले आफ्नो विदेश मन्त्रालयमार्फत छिमेकी देशहरूलाई दिने सहायता अन्तर्गत नेपाललाई यो रकम विनियोजन गरेको हो। छिमेकी मुलुकहरूमध्ये सबैभन्दा बढी भुटानका लागि २२ अर्ब ८८ करोड भारु छुट्याइएको छ भने माल्दिभ्सलाई ५५० करोड, श्रीलंकालाई ४०० करोड र म्यानमारलाई ३०० करोड भारु दिने योजना बजेटमा उल्लेख गरिएको बताउनुभयो।पूर्वाधार र उत्पादनमा केन्द्रितवित्त मन्त्रालयको आर्थिक सर्वेक्षण अनुसार आगामी आर्थिक वर्षमा भारतको अर्थतन्त्र ६.८ देखि ७.२ प्रतिशतले बढ्ने अनुमान गरिएको छ। सरकारले कुल गार्हस्थ्य उत्पादन (जिडिपी) घाटालाई ४.३ प्रतिशतमा सीमित राख्ने लक्ष्य राखेको वित्तमन्त्रीले बताउनुभयो।सीतारमणले नयाँदिल्लीले विश्वव्यापी आपूर्ति शृङ्खलामा आफूलाई दृढ बनाउँदै घरमा लचिलोपन निर्माणमा ध्यान केन्द्रित गर्ने भन्नुभयो। उहाँले भन्नुभयो, “भारतले समावेशीकरणसँग महत्त्वाकांक्षालाई सन्तुलनमा राख्दै विकसित भारतको दिशामा कदम चाल्नेछ।”रणनीतिक लगानी र नयाँ पूर्वाधारआगामी आर्थिक वर्षका लागि भारतले पूर्वाधारमा १२२ खर्ब भारु (१३३ अर्ब डलर) खर्च गर्ने लक्ष्य राखेको छ। सरकारले उत्पादन वृद्धि र रोजगारी सिर्जना गर्न बायोफर्मा, सेमिकन्डक्टर, र इलेक्ट्रोनिक्स कम्पोनेन्टसहित सातवटा रणनीतिक क्षेत्रमा लगानी बढाउने योजना बनाएको बताउनुभयो।यातायात क्षेत्रमा ठूलो फड्को मार्ने उद्देश्यका साथ सातवटा उच्चगतिको रेल कोरिडोर निर्माण गर्ने र आगामी पाँच वर्षमा २० नयाँ जलमार्ग सञ्चालन गर्ने योजना मन्त्री सीतारमणले सार्वजनिक गर्नुभयो। यसका साथै आयातमा निर्भरता कम गर्न तीनवटा रासायनिक उत्पादन पार्क स्थापना गरिने पनि उहाँले बताउनुभयो। एपी",
      "link": "https://gorkhapatraonline.com/news/190403",
      "image": "https://gorkhapatraonline.com/storage/media/334305/conversions/Indiaff-original-thumb.jpg"
    },
    {
      "slug": "190792",
      "title": "महिलाले चलाएको सहकारी अब्बल",
      "timestamp": 1770163200000,
      "source": "gp",
      "content": "माइती र आफन्तले दिएको दक्षीणा घर चलाउँदा बचेको एक–दुई रुपियाँ थोरै गरेर थैलीमा जम्मा गरेको पैसा कोषमा जम्मा गर्न थालेपछि करोड पुग्ला भन्ने उहाँहरुको कल्पना बाहिर थियो ।",
      "longContent": "रामकृष्ण बोहराबागलुङ, माघ २१ गते । माइती र आफन्तले दिएको दक्षीणा घर चलाउँदा बचेको एक–दुई रुपियाँ थोरै गरेर थैलीमा जम्मा गरेको पैसा कोषमा जम्मा गर्न थालेपछि करोड पुग्ला भन्ने उहाँहरुको कल्पना बाहिर थियो । महिलाहरु मात्रै संगठित भएर पुँजीको खोजी, जम्मा र परिचलन गर्न थालेपछि सहकारीको सेयरपूँजी झण्डै तीन करोड रुपियाँ पुगेको छ । १ हजार ३ सय ३४ जना महिला मात्र शेयर सदस्य रहेको महिला हित बचत तथा ऋण सहकारीको शेयरपूँजी तीन करोड नजिक पुगेको छ । २०५८ सालमा एकसय रुपियाँको दरले २५ जना संस्थापकले २ हजार ५ सय संकलन गरेर कारोबार थालेको सहकारीले २४ वर्षको अवधिमा शेयरपूँजी २ करोड ९० लाख रुपियाँ पुगाएको छ ।  सहकारीले शेयरपूँजीबाहेक २६ लाख ३६ हजार रुपियाँ राष्ट्रिय सहकारी बैंक लगायतका वित्तिय संस्थामा शेयर लगानी समेत गरेको छ । सहकारीले ‘एक घर एक महिला शेयर सदस्य’ बनाउने अभियान चलाएर शेयरपूँजी बढाउने योजना समेत बनाएको छ । यतिधेरै संख्यामा महिला शेयर सदस्य रहेर बनेको सहकारी जिल्लामै पहिलो हो ।विशेषगरी दलित, पछाडि पारिएका महिला, मजदुर, गृहिणी र मजदुरीबाट बालबालिका पढाउनु पर्ने बाध्यतामा रहनुभएका महिलालाई एकीकृत गरेर सहकारी अगाडि बढेको अध्यक्ष लिलादेवी खड्का बताउनुहुन्छ । ‘‘मजदुरीबाट आर्जित पैसा जोगाएर जनजीविका चलाउन प्रेरित गर्न महिलालाई मात्र सहकारीमा आबद्ध गरेको हौं’’ खड्काले भन्नुभयो । यो सहकारीले १० करोड ५३ लाख ७४ हजार वचत संकलन गरेको छ भने १० करोड ७१ लाख २१ हजार रुपियाँ ऋण लगानी गरेको छ । बचत र ऋणको कारोबारसँगै आम महिलालाई उत्पादनशील क्षेत्रमा जोड्न सहकारीले ऋण प्रवाह गर्ने लक्ष्य राखेको छ । महिलालाई उद्यममा जोड्न सशक्तीकरण अभियानमा पनि सहकारीले चलाउँदैआएको छ । सहकारीले हरेक शेयर सदस्य सुत्केरी हुँदा वा घरपरिवारमा दुःख पर्दा भेट्न जाने, सहयोग गर्ने र उत्पादनशील काममा लगाउन ऋण प्रवाह गर्ने अभियानपछि महिलाले सहकारीलाई माइतीको रुपमा लिन थालेका छन् । ज्येष्ठ शेयर सदस्य खड्गकुमारी खड्काले सहकारीले बचत र ऋणको मात्र कारोबार नगरी महिलालाई आत्मनिर्भर बनाउने काममा साथ दिएको बताउनुहुन्छ । ‘‘सहकारी महिलाको लागि आडभरोसा बनेको छ’’ खड्काले भन्नुभयो । सहकारीप्रतिको नकारात्मक हावा चलेको बेला सहकारीलाई बचाउने, समयमा ऋण तिर्ने र सहकारीको सुरक्षा गर्ने काम पनि शेयर सदस्यले गर्नुपर्ने सहकारी अभियन्ता रामबहादुर जिसीले बताउनुभयो । बचत थुप्रिंदा पनि सहकारी घाटामा जाने भन्दै ऋण उठाउन लाग्दै खराव ऋणबारे कर्जा सूचना केन्द्रमा जानकारी दिन जिसीको सुझाव छ ।",
      "link": "https://gorkhapatraonline.com/news/190792",
      "image": "https://gorkhapatraonline.com/storage/media/334999/conversions/Mahila-Hit-Sahakari-Photo-(1)-original-thumb.jpg"
    },
    {
      "slug": "190791",
      "title": "१३ बुँदे माग राख्दै जेनजी युवा अनशनमा",
      "timestamp": 1770163200000,
      "source": "gp",
      "content": "बेलौरीमा भ्रष्टाचारविरुद्ध विभिन्न १३ बुँदे मागहरु राख्दै जेनजी समूहका युवाले आमरण अनशन सुरु गरेका छन् । जेनजी समूहका केशवकुमार बोहराले मंगलबार दिउँसोदेखि स्थानीय तहमा मौलाएको भ्रष्टाचार, बेथिति र कुशासनविरुद्ध आमरण अनशन सुरु गर्नुभएको हो ।",
      "longContent": "भवानीदत्त भट्टकञ्चनपुर, माघ २१ गते । बेलौरीमा भ्रष्टाचारविरुद्ध विभिन्न १३ बुँदे मागहरु राख्दै जेनजी समूहका युवाले आमरण अनशन सुरु गरेका छन् । जेनजी समूहका केशवकुमार बोहराले मंगलबार दिउँसोदेखि स्थानीय तहमा मौलाएको भ्रष्टाचार, बेथिति र कुशासनविरुद्ध आमरण अनशन सुरु गर्नुभएको हो ।  सूचनाको हक बमोजिम बेलौरी नगरपालिकालाई विभिन्न विषयमा अनुदान, योजना, बजेट र ठेक्कासम्बन्धी सूचना माग गरिए पनि बेवास्ता गरिदा बाध्य भएर आमरण अनशन बस्नुपरेको बोहराले बताउनुभयो । अनसनरत बोहराले शिक्षा क्षेत्रमा बजेट, दिवा खाजा, नियुक्ति र व्यवस्थापनमा भएको भ्रष्टाचार, अनियमित्ता छानबिन गरी पारदर्शी शिक्षा प्रणाली लागू गर्न, नगर अस्पताल तथा स्वास्थ्य चौकीमा औषधी, जनशक्ति र सेवामा भएको बेथिति अन्त्यगरी निःशुल्क गुणस्तरीय स्वास्थ्य सेवा सुनिश्चित गरिनुपर्ने माग राख्नुभएको छ । त्यसैगरी, खानेपानी आयोजनामा भएको अनियमित्ता र भ्रष्टाचारको छानबिन गरी नगरपभित्रका सबै घरधुरीको सुरक्षित खानेपानीको व्यवस्था गरिनुपर्ने, कृषकलाई उपलब्ध गराइनु पर्ने अनुदान भएको दुरुपयोग रोक्दै वास्तविक किसानलाई मात्रै सेवा उपलब्ध गराइनुपर्ने, खेलकुदका क्षेत्रमा सुधार गरिनुपर्ने, बजारमा हुने कालोबजारी अन्त्यगरी प्रभावकारी बजार अनुगमन सञ्चालन गरिनुपर्ने माग राख्नुभएको छ । यसका साथै १८ वर्ष मुनिका बालबालिकालाई सुर्तीजन्य पदार्थ तथा मदिरा बिक्री गर्न रोक लगाइनुपर्ने, सूचनाको हनन् गर्ने पदाधिकारी तथा कर्मचारीमाथि कारबाही गरिनुपर्ने, बेलौरी नगरपालिकामा अवैध तरिकारले नियुक्ति गरिएका अस्थायी कर्मचारीको नियुक्ति बदर गरिनुपर्ने, अलपत्र परेका सडक यथा शिघ्र मर्मत गरिनुपर्ने, ढल निकासको दीर्घकालीन व्यवस्थापन गर्नुपर्ने तथा युवालाई रोजगारी, उद्यमशील र आत्मनिर्भर बनाउने कार्यक्रम सञ्चालन गरिनुपर्ने लगायतका मागहरू राख्दै जेनजी समूहका युवा बोहरा दुई दिनदेखि बेलौरी बजारस्थित भीमदत्त चोकमा अनशन बस्नुभएको छ । मागहरू सम्बोधन नहुन्जेल शान्तिपूर्ण रूपमा अनिश्चितकालीन अनसनमा बस्न उहाँले चेतावनी दिनुभयो ।",
      "link": "https://gorkhapatraonline.com/news/190791",
      "image": "https://gorkhapatraonline.com/storage/media/334996/conversions/ansan-original-thumb.jpg"
    },
    {
      "slug": "190790",
      "title": "घर बनाउन नक्सा पास अनिवार्य",
      "timestamp": 1770163200000,
      "source": "gp",
      "content": "ताप्लेजुङको मैवाखोला गाउँपालिकामा नक्सा पास गराएर मात्र घर बनाउन पाइने भएको छ । पालिकाले विकास निर्माण मापदण्ड २०८२ जारी गर्दै घर संरचना निर्माण गर्दा नक्सा पास अनिवार्य गरेको हो ।",
      "longContent": "चन्द्र पन्दाकताप्लेजुङ, माघ २१ गते । ताप्लेजुङको मैवाखोला गाउँपालिकामा नक्सा पास गराएर मात्र घर बनाउन पाइने भएको छ । पालिकाले विकास निर्माण मापदण्ड २०८२ जारी गर्दै घर संरचना निर्माण गर्दा नक्सा पास अनिवार्य गरेको हो ।पालिकाभित्र पक्की तथा कच्ची दुबै प्रकृतिका घर निर्माण गर्न नक्सापास अनिवार्य गरिएको गरिएको गाउँपालिका अध्यक्ष विजयप्रकाश वनेमले जानकारी दिनुभयो । भूक्षय तथा बाढी पहिरोको जोखिमबाट बच्ने उपायस्वरुप मापदण्ड जारी गर्दै घर निर्माणका लागि नक्सा पास गर्नुपर्ने व्यवस्था गरिएको अध्यक्ष वनेमले बताउनुभयो ।गाउँपालिकाकी निमित्त प्रमुख प्रशासकीय अधिकृत लक्ष्मीमाया गोम्देनका अनुसार नयाँ संरचना अर्थात घर निर्माणसँगै पुराना घरको अभिलेखीकरण गर्नुपर्ने व्यवस्था पनि विकास निर्माण मापदण्डमार्फत गरिएको छ । मापदण्ड जारी हुनुपूर्व निर्माण भएका सबै प्रकृतिका घरहरुको अभिलेखीकरण गर्नुपर्ने अनिवार्य गरिएको गोम्देनले जानकारी दिनुभयो । उहाँका अनुसार आफ्नो पुरानो अर्थात हाल बसोबास गर्दैआएको घरको अभिलेखीकरणका लागि पालिकावासीलाई आह्वान गरिएको छ । सम्बन्धित वडाको सिफारिससहितका कागजात लिएर गाउँपालिकामा सम्पर्क गर्न पालिकावासीलाई आह्वान गरिएको उहाँको भनाइ छ । नयाँ घर संरचना बनाउन चाहनेलाई पनि घरको डिजाइन (आकृति) सहित नक्सा पास गराई स्वीकृति लिएर मात्र निर्माणको काम सुुरु गर्न गाउँपालिकाले अनुरोध गरेको छ ।",
      "link": "https://gorkhapatraonline.com/news/190790",
      "image": "https://gorkhapatraonline.com/storage/media/334995/conversions/Maiwakhola-Office-Taplejung-(1)-original-thumb.jpg"
    },
    {
      "slug": "190781",
      "title": "कुमाल मृत अवस्थामा फेला",
      "timestamp": 1770163200000,
      "source": "gp",
      "content": "गुल्मीको इस्मा गाउँपालिका–२, राजचौर बस्ने ४७ वर्षीय निमबहादुर कुमाल बुधबार मृत अवस्थामा फेला पर्नुभएको छ ।",
      "longContent": "टोपलाल अर्यालरेसुङ्गा (गुल्मी), माघ २१ गते। गुल्मीको इस्मा गाउँपालिका–२, राजचौर बस्ने ४७ वर्षीय निमबहादुर कुमाल बुधबार मृत अवस्थामा फेला पर्नुभएको छ । मङलबार घरबाट तम्घास जाने भनेर हिँड्नु भएका कुमाल छल्दीपनाह खोलाको कुलोमा मृत अवस्था फेला परेपछि स्थानीयले प्रहरीलाई खबर गरेको जिल्ला प्रहरी कार्यालय गुल्मीका सूचना अधिकारी प्रहरी नायब उपरीक्षक गङ्गाबहादुर सारुले जानकारी दिनुभयो। घटनाको थप अनुसन्धानका लागि जिल्ला प्रहरी कार्यालय गुल्मीबाट प्रहरी निरीक्षक पर्वतकुमार केसीको कमान्डमा सात जनाको प्रहरी टोली घटनास्थल पुगेको सारुले जानकारी दिनुभयो।",
      "link": "https://gorkhapatraonline.com/news/190781",
      "image": "https://gorkhapatraonline.com/storage/media/334978/conversions/death-2-original-thumb.jpg"
    },
    {
      "slug": "190777",
      "title": "गृहमन्त्री अर्यालसँग युएनओडिसी क्षेत्रीय प्रतिनिधिको शिष्टाचार भेट",
      "timestamp": 1770163200000,
      "source": "gp",
      "content": "गृहमन्त्री ओमप्रकाश अर्याल र संयुक्त राष्ट्र सङ्घीय लागु औषध तथा अपराध नियन्त्रण कार्यालय (युएनओडिसी)को दक्षिण एसिया हेर्ने क्षेत्रीय प्रतिनिधी क्रिस्टियन होल्जबिच शिष्टाचार भेट सम्पन्न भएको छ।",
      "longContent": "काठमाडौँ, माघ २१ गते । गृहमन्त्री ओमप्रकाश अर्याल र संयुक्त राष्ट्र सङ्घीय लागु औषध तथा अपराध नियन्त्रण कार्यालय (युएनओडिसी)को दक्षिण एसिया हेर्ने क्षेत्रीय प्रतिनिधी क्रिस्टियन होल्जबिच शिष्टाचार भेट सम्पन्न भएको छ।भेटमा मन्त्री अर्यालले युएनओडिसीले लागु औषध नियन्त्रण लगायतका क्षेत्रमा नेपाललाई पुर्‍याउँदै आएको सहयोगका लागि धन्यवाद व्यक्त गर्नुभयो। युएनओडिसीसँगको सहकार्य अझै बढाउँदै लैजान सकिने बताउनुभयो।यूएनओडिसी क्षेत्रीय प्रतिनिधि होल्जले नेपाल सरकारसँगको सहकार्यलाई निरन्तरता प्रदान गरिने बताउँदै सरकारको तर्फबाट युएनओडिसीका कार्यक्रम सञ्चालनमा प्रदान हुँदै आएको सहयोग र तदारुकताको प्रशंसा गर्नुभयो।गृह मन्त्रालयमा भएको शिष्टाचार भेटमा मन्त्रालयका नीति, योजना अनुगमन तथा मूल्याङ्कन महाशाखा प्रमुख, परराष्ट्र मन्त्रालयका प्रतिनिधि, युएनओडिसी नेपालका प्रतिनिधि लगायतको सहभागिता रहेको थियो।",
      "link": "https://gorkhapatraonline.com/news/190777",
      "image": "https://gorkhapatraonline.com/storage/media/334980/conversions/meeting2-original-thumb.jpg"
    },
    {
      "slug": "190776",
      "title": "पृथ्वीचन्द्र अस्पतालमा इन्डोस्कोपी सेवा",
      "timestamp": 1770163200000,
      "source": "gp",
      "content": "पश्चिम नवलपरासीको सदरमुकाम परासीमा रहेको पृथ्वीचन्द्र जिल्ला अस्पतालमा इन्डोस्कोपी सेवा सुरु भएको छ । जिल्लामा पहिलो पटक यो सेवा सुरु भएपछि इन्डोस्कोपीको लागि जिल्ला बाहिर जानुपर्ने बाध्यताको अन्त्य भएको छ ।",
      "longContent": "विकास अधिकारीपश्चिम नवलपरासी, माघ २१ गते । पश्चिम नवलपरासीको सदरमुकाम परासीमा रहेको पृथ्वीचन्द्र जिल्ला अस्पतालमा इन्डोस्कोपी सेवा सुरु भएको छ । जिल्लामा पहिलो पटक यो सेवा सुरु भएपछि इन्डोस्कोपीका लागि जिल्ला बाहिर जानुपर्ने बाध्यताको अन्त्य भएको छ । सङ्घीय सरकारले झन्डै ३० लाख पर्ने उपकरण उपलब्ध गराएपछि अस्पतालले सेवा विस्तार गरेको अस्पताल विकास समितिका अध्यक्ष जगदिश चौधरीले जानकारी दिनुभयो । “जिल्लाभित्र कहीँ पनि सेवा नहुँदा हालसम्म बिरामीलाई बुटवल भैरहवा जानुपर्ने बाध्यता थियो, त्यो बाध्यता अब अन्त्य भएको छ” चौधरीले भन्नुभयो । युजिआई इन्डोस्कोपीमार्फत एक्सरेबाट पत्ता लाग्न नसकेका पेट, आन्द्रा तथा घाँटीमा देखिने समस्याको पहिचान गर्ने गरिन्छ । इन्डोस्कोपी गर्दा शरीरमा पातलो नली राखेर शरीरभित्रका अङ्गमा परेको असरलाई क्यामेराको माध्यमबाट मोनिटरमा हेरेर बिरामीको समस्या पहिचान गर्न सजिलो हुने अस्पतालका जनरल सर्जन डाक्टर किरण पाण्डेले बताउनुभयो । पृथ्वीचन्द्र अस्पतालमा पछिल्लो समय मिर्गौलाको डाइलाइसिस सेवा पनि सुरु भएको छ । सेवाप्रवाहलाई प्रभावकारी बनाउँदै विशेषज्ञ सेवा वृद्धि गर्ने प्रयासमा माथिल्लो तहका सरकारसँग पहल भइरहेको अस्पतालले जनाएको छ ।",
      "link": "https://gorkhapatraonline.com/news/190776",
      "image": "https://gorkhapatraonline.com/storage/media/334982/conversions/hospital-indoscopi-original-thumb.jpg"
    },
    {
      "slug": "190770",
      "title": "लामो समयदेखि अलपत्र धाप्लाङघाट पुल निर्माणले तिव्रता पायो",
      "timestamp": 1770163200000,
      "source": "gp",
      "content": "खोटाङ र उदयपुर जोड्ने धाप्लाङघाट मोटरेबल पुल निर्माणको कामले तिव्रता लिएको छ ।",
      "longContent": "राजकुमार भट्टराई खोटाङ, माघ २१ गते । खोटाङ र उदयपुर जोड्ने धाप्लाङघाट मोटरेबल पुल निर्माणको कामले तिव्रता लिएको छ । लामो समय अलपत्र परेको धाप्लाङघाटस्थित सुनकोशीमा निर्माणधीन रहेको मोटरेबल पुलले निर्माण हुने आशा जगाएको हो ।करिब नौ वर्षदेखि निर्माणधीन रहेको पुल अलपत्र हुँदा खोटाङको दक्षिणी क्षेत्रका नागरिक निरास भएका थिए । खोटाङको वराहापोखरी गाउँपालिका–२, सुन्तले र उदयपुरको त्रियुगा नगरपालिका–१४, साउने जोड्ने धाप्लाङघाटस्थित सुनकोशीमा दुई सय मिटर लामो पुल निर्माणका लागि २०७३ असार ३० गते सम्झौता भएको थियो । २०७४ भदौ ३१ गते तत्कालिन प्रधानमन्त्री शेरबहादुर देउवाले पुल शिलान्यास गर्नुभएको थियो । २०७६ मा पुल निर्माण सम्पन्न गर्नु पर्ने सम्झौता भए पनि निर्माण कम्पनीको लापारबाहीको कारण पुल अलपत्र परेको थियो । अलपत्र परेको पुल निर्माणका लागि खोटाङ प्रदेश सभा ‘ख’ का सांसद एवं कोशी प्रदेश भौतिक पूर्वाधार विकास र स्वास्थ्य मन्त्री भूपेन्द्र राईले निरन्तर खबरदार गरेपछि अहिले पुल निर्माणले तिव्रता लिएको छ । २१ करोड ६५ लाख रुपियाँमा स्वच्छन्द–रसुवा–पप्पु जेभीले निर्माणको जिम्मा लिएको पुल अलपत्र परेपछि लिडपार्टी स्वच्छन्द निर्माण कम्पनीलाई कालो सूचीमा राखी धरौटी तानेपछि ज्वइन भेन्चरमा संलग्न रसुवा कन्स्ट्रक्सन प्रालिले काम थालेको मन्त्री राईले बताउनुभयो । निरन्तरको सङ्घर्ष पश्चात पुल निर्माणको कामलाई पुनः सुचारु गराउन सफल भएको उहाँको भनाइ छ । सडक विभाग पुल सेक्टर धरानका इन्जिनियर नविन शाहका अनुसार हालसम्म ४३ प्रतिशत पुल निर्माणको काम सकिएको छ । वेल फाउन्डेसन प्रविधिको पुल निर्माण सुरु गरिएको धाप्लाङघाटमा गत वर्ष डिजाइन परिवर्तन गरी पाइल फाउन्डेसन प्रविधिको पुल निर्माण सुरु गरिएको शाहाको भनाइ छ । पुलको छ वटा पिलर निर्माण गर्नुपर्नेमा चार वटा सकिएको छ । तर, निर्माण भएको एउटा पिलर गर्त वर्षको सुनकोशीको बाढीले बङ्ग्याएर पुनर्निर्माण गर्नु पर्ने भएपछि अझै तीन वटा पिलर बनाउन बाँकी रहेको छ ।  पाँच वटा स्ल्याब बनाउनुपर्नेमा हालसम्म एउटा स्ल्याब सकिएको छ । अन्य स्ल्याब लगाउन पानी सुकाउने काम भइरहेको छ । पानी चाँडै सुकाउन सके यो वर्ष थप दुई वटा स्ल्याव सकिने इन्जिनियर शाहाले बताउनुभयो । पछिल्लो पटक थपिएको म्याद अनुसार २०८४ जेठ १९ गतेसम्ममा पुल निर्माणको काम सम्पन्न गर्नु पर्छ । ०८३ चैत महिना भित्रमा धाप्लाङघाटबाट सावारी साधन वारपार गराउने गरी काम भइरहेको उहाँको भनाइ छ । धाप्लाङघाटमा खोटाङ र उदयपुर दुवैतर्फ वर्षौँअघि कच्ची सडक खनिएको छ । तर पक्की पुल नहुँदा गाडी वारपार गर्ने अवस्था छैन् । मोटरसाइकल झोलुङ्गे पुलबाट वारपार गर्ने गरेको छ । पूर्वी सहरसँग जोडिन धाप्लाङघाटमा पुल निर्माण भएपछि खोटाङको वराहपोखरी, जन्तेढुङ्गा र खोटेहाङ गाउँपालिका र भोजपुरका केही स्थानीयको जीवनशैली फेरिने आशा गरिएको छ । पुल नबन्दा नाकाबन्दीमा बस्न बाध्य भएको वराहपोखरी गाउँपालिकाका अध्यक्ष शालिकराम बञ्जराले बताउनुभयो । पालिकामा बाहिरबाट ल्याउने सामान ढुवानी महङ्गो हुँदा मुल्य महङ्गो भएको र स्थानीय उत्पादनलाई पनि बाहिर निर्यात गर्न कठीन भएको उहाँको भनाइ छ ।",
      "link": "https://gorkhapatraonline.com/news/190770",
      "image": "https://gorkhapatraonline.com/storage/media/334956/conversions/dhaplangghat-pul-original-thumb.jpg"
    },
    {
      "slug": "190759",
      "title": "एमालेको चुनावी घोषणापत्र राष्ट्रिय हितका मुद्दामा केन्द्रित हुन्‍छ :  ईश्वर पोखरेल",
      "timestamp": 1770163200000,
      "source": "gp",
      "content": "नेकपा (एमाले) का नेता ईश्वर पोखरेलले चुनावी घोषणापत्र राष्ट्रिय हित, स्वाधिनता, स्वतन्त्रता एवम् सामाजिक सद्भाव कायम गर्ने मुद्दामा केन्द्रीत हुने बताउनुभएको छ ।",
      "longContent": "काठमाडौँ, माघ २१ गते ।  नेकपा (एमाले) का नेता ईश्वर पोखरेलले चुनावी घोषणापत्र राष्ट्रिय हित, स्वाधिनता, स्वतन्त्रता एवम् सामाजिक सद्भाव कायम गर्ने मुद्दामा केन्द्रित हुने बताउनुभएको छ । एमाले राजधानी प्रदेश समिति र प्रेस चौतारी नेपालको संयुक्त आयोजनामा बुधबार काठमाडौँमा आयोजित ‘उपत्यकाका १५ जना उम्मेदवारको सञ्चारकर्मीसँग संवाद कार्यक्रम’ मा उहाँले सो कुरा बताउनुभयो । एमालेको घोषणापत्र तयारीको क्रममा रहेको उहाँको भनाइ छ । उहाँले भन्नुभयो, “पहिलो कुरा नेकपा (एमाले) ले उठाउने राष्ट्रिय हितको सवाल, स्वाधिनताको सवाल हो । स्वतन्त्रता, स्वाभिमानको सवाल र हाम्रो देशको अखण्डताको सवालमा केन्द्रित भएर हामी आफ्नो विषय उठाउने छौं । ती विषय हाम्रो प्रथम महत्त्वका मुद्दा हुन् भनेर जोड दिन चाहन्छौं ।”प्रतिनिधि सभा सदस्यका लागि काठमाडौँ–५ का उम्मेदवार समेत रहनुभएका नेता पोखरेलले सामाजिक सद्भाव राष्ट्रिय एकताको आधार भएकोले मुख्यगरी यही प्रतिबद्धता चुनावी घोषणापत्रमा रहने बताउनुभयो । उहाँले भन्नुभयो, “दोस्रो कुरा सामाजिक सद्भाव हाम्रो राष्ट्रिय एकताको आधार हो । यो सामाजिक सद्भावलाई कमजोर बनाउने कुनै पनि कुरा हुन्छ भने एमालेले सहँदैन । त्यसको विपक्षमा आफूलाई उभ्याउँछ र सामाजिक सद्भावलाई कायम गर्ने मुद्दामा हामी केन्द्रित हुने छौं । यो घोषणापत्रले व्यक्त गर्ने प्रतिबद्धताको रूपमा आउने छ ।”उहाँले जेनजी आन्दोलनका मुद्दाप्रति विमति नरहेको भन्नुहुँदै क्रान्तिकारी आन्दोलनका गर्भभित्र प्रतिक्रान्तिका जीवाणुहरू रहन सक्नेप्रति सचेत रहनुपर्ने बताउनुभयो । बाहिरी षड्यन्त्र चिर्नका लागि भित्रिरूपमा मजबुत हुनुपर्ने आवश्यकता रहेको उहाँको भनाइ छ ।  उहाँले भन्नुभयो, “नेकपा (एमाले) एउटा यस्तो शक्ति हो । जसलाई कमजोर बनाउन, यसलाई सिध्याउन अनेक खालका षड्यन्त्रपूर्ण गतिविधि हुने गरेका छन् देखिने, नदेखिने । भित्रका, बाहिरका । तर, हामीले के बुझ्नुपर्छ भने बाहिरी षड्यन्त्र चिर्नका लागि भित्रि रूपमा मजबुत हुनुपर्छ । भित्रि रूपमा कमजोर भइयो भने बाहिरी षड्यन्त्र हाबी हुन्छ ।  त्यो हाबी हुन दिने पक्षमा हामी छैनौं । हामी आन्तरिक रूपमा सुदृढ हुन चाहन्छौं ।”एमाले सचिव तथा प्रतिनिधि सभा सदस्यका लागि काठमाडौँ–४ का उम्मेदवार डा. राजन भट्टराईले असमान्य परिस्थितिमा अहिले निर्वाचन हुन गइरहेको भन्नहुँदै संवैधानिक बाटोबाट संसद् पुर्नस्थापना हुनुपर्ने पक्षमा एमाले रहेको बताउनुभयो । डा. भट्टराईले भन्नुभयो, “यसले लोकतन्त्र र संविधान सहज बाटोमा फर्कन्छ भन्नेमा हामी विश्वस्त छौँ । जनताबाट अनुमोदित हुन निर्वाचनमा जाने कुराबाट एमाले भाग्दैन।” एमाले सचिव तथा प्रतिनिधि सभा सदस्यका लागि भक्तपुर–२ का उम्मेदवार महेश बस्नेतले स्वच्छ र निष्पक्ष निर्वाचन हुनेमा अझै आशङ्का रहेको भन्नुहुँदै आगामी निर्वाचनबाट उपत्यकाको अधिकांश क्षेत्रमा एमालेले जित हासिल गर्ने बताउनुभयो । कार्यक्रममा फागुन २१ गते हुने प्रतिनिधि सभा सदस्य निर्वाचनका लागि उपत्यकाका प्रत्यक्षतर्फका उम्मेदवाहर सोम मिश्र, चेतनाथ सञ्जेल, प्रेमबहादुर महर्जन, सन्दन थापा, मोहनराज रेग्मी, मणिराम फुँयाल, रामेश्वर फुँयाल, अमन मास्के, प्रकाश श्रेष्ठ, डा. अजयक्रान्ति शाक्य, विनोद श्रेष्ठ लगायतका नेताहरू उपस्थित हुनुभएको थियो ।  एमाले राजधानी प्रदेश समितिका अध्यक्ष नारायण सिलवालको अध्यक्षतामा सम्पन्न भएको कार्यक्रम प्रेस चौतारी नेपालका अध्यक्ष गणेश पाण्डेले सहजीकरण गर्नुभएको थियो ।",
      "link": "https://gorkhapatraonline.com/news/190759",
      "image": "https://gorkhapatraonline.com/storage/media/334960/conversions/Ishor-pokhrel-original-thumb.jpg"
    },
    {
      "slug": "190767",
      "title": "श्रमिकको परिवारलाई २० लाख बढी आर्थिक सहायता",
      "timestamp": 1770163200000,
      "source": "gp",
      "content": "सामाजिक सुरक्षा कोषले योगदानमा आधारित सामाजिक सुरक्षा योजनामा आबद्ध नभएका श्रमिकको आश्रित परिवारलाई सम्बन्धित रोजगारदाताबाट २० लाख भन्दा बढी आर्थिक सहायता दिलाएको छ ।",
      "longContent": "काठमाडौँ, माघ २१ गते । सामाजिक सुरक्षा कोषले योगदानमा आधारित सामाजिक सुरक्षा योजनामा आबद्ध नभएका श्रमिकको आश्रित परिवारलाई सम्बन्धित रोजगारदाताबाट २० लाख भन्दा बढी आर्थिक सहायता दिलाएको छ । वीरगन्जस्थित एक टेक्सटाइलको व्यापार गर्ने कम्पनीमा कार्यरत श्रमिक रामानन्द साह कानुको निधनपछि परिवारलाई कोषले आश्रित परिवारले पाउनुपर्ने सबै सुविधाबापतको २० लाख ४३ हजार छ सय ४५ रुपियाँ ८४ पैसा दिलाएको हो ।कोषका कार्यकारी निर्देशक कविराज अधिकारीले आज मृतककी श्रीमती उमादेवीलाई उक्त रकम बराबरको चेक हस्तान्तरण गर्नुभयो । श्रमिक कानुनको २०७९ साउन २७ गते मृत्यु भएको थियो । कानुको रोजगारदाता कम्पनी सामाजिक सुरक्षा कोषमा सूचीकृत नभएका कारण उहाँका परिवार सामाजिक सुरक्षाबाट वञ्चित भएको थियो । पीडित पक्षका तर्फबाट श्रीमती उमादेवीले २०७९ कात्तिक २५ गते आश्रित परिवार सुरक्षा सम्बन्धमा पाउनुपर्ने सबै सुविधा उपलब्ध गराइपाऊँ भनी निवेदन दिनुभएको थियो ।कोषले २०७९ मङ्सिर १५ गते उक्त विषयमा जानकारी गराउन रोजगारदातालाई पत्राचार गरेको थियो । रोजगारदाता र पीडितपक्षबिच मिलापत्र हुन नसकेपछि कोषले आश्रित परिवार सुविधाबापतको सुविधा दिन रोजगारदातालाई आदेश दिएको थियो । कोषको आदेश चित्त नबुझेपछि रोजगारदाताले उच्च अदालत पाटनमा पुनरावेदन गरेकामा २०८० चैत १२ गते उच्च अदालतबाट कोषको फैसला सदर भएको थियो । उच्च अदालतको फैसलालाई लिएर रोजगारदाता सर्वोच्च पुगे पनि सर्वोच्चले कोषकै फैसलालाई सदर गरेको थियो । अदालती प्रक्रिया टुङ्गेपछि गत मङ्सिर २८ गते कोषले रोजगारदाताको बैँक खाता रोक्का राख्न नेपाल राष्ट्र बैँकलाई पत्राचार गरेको थियो । सम्बन्धित रोजगारदाताका तर्फबाट आश्रित परिवारले पाउने रकम भुक्तानी गरेपश्चात उक्त खाता फुकुवा गरिएको कोषले जनाएको छ । योगदानमा आधारित सामाजिक सुरक्षा ऐनको दफा ९ को उपदफा ४ मा कोषमा सूचीकरण नगर्ने, नगराउने वा योगदान रकम नबुझाउने रोजगारदातालाई बैँक तथा वित्तीय संस्थामा रहेको खाता रोक्का, सम्बन्धित व्यक्ति वा संस्थाको चलअचल सम्पत्ति रोक्का, प्रचलित कानुन बमोजिम पाउने छुट सहुलियत निलम्न गर्न वा रोक्का, अनुमतिपत्र वा इजाजतपत्र निलम्बन र राहदानी रोक्का गर्न सक्ने अधिकार कोषलाई दिएको छ । ऐनकै दफा ९ को उपदफा ६ ले सूचीकृत रोजगारादताले योगदानबापतको रकम कोषमा जम्मा नगरेमा त्यस्तो अवधिपछि योगदान रकम कोषमा जम्मा नगरेको अवधिभित्र दुर्घटना वा मृत्यु भई श्रमिकलाई सुविधा उपलब्ध गराउनुपर्ने भएमा त्यस्तो सुविधा बराबरको रकम सम्बन्धित रोजगारादताले नै श्रमिकलाई उपलब्ध गराउनुपर्ने व्यवस्था गरेको छ । कार्यक्रममा कोषका कार्यकारी निर्देशक अधिकारीले रोजगारदताले कोषमा आबद्ध नगराइदिएको अवस्थामा श्रमिकको निधनपछि आश्रित परिवार सुविधाबाट वञ्चित हुन नदिन सुविधा दिलाउने अधिकार कोषलाई भएको बताउनुभयो । “जुनसुकै अवस्थामा पनि श्रमिकले सामाजिक सुरक्षाको हक पाउँछ”, उहाँले भन्नुभयो, “रोजगारदाताले आबद्ध गरेर नियमित योगदान गरे कोषले सुविधा दिन्छ, होइन भने रोजगारादताले नै उक्त सुविधा दिनुपर्छ ।”कोषका निर्देशक एवं कोष व्यवस्थापन महाशाखा प्रमुख रोहित रेग्मीले कोषमा आबद्ध नभएकै व्यक्तिको आश्रित परिवारले पनि सामाजिक सुरक्षा पाउन सफल भएको बताउनुभयो । “आजको दिनमा सामाजिक सुरक्षा कोषमा आबद्ध भए पनि, नभए पनि सबै नागरिक सामाजिक सुरक्षा पाउनका लागि योग्य छन्”, उहाँले भन्नुभयो, “त्यसैको उदाहरण हुनुहुन्छ उमादेवी । कोषमा आबद्ध नभएका रामानन्दको निधन हुँदै गर्दा उहाँले जीवनभर पाउने पेन्सन हिसाब गरेर रोजगारदाताले नै सो रकम बेहोर्नु परेको हो ।”रामानन्दकी श्रीमती उमादेवीले सामाजिक सुरक्षा कोषले आफूलाई न्याय दिएको बताउनुभयो । “आफूले श्रीमानको निधनपछि कोषबाट सुविधा पाउँछु भन्ने कल्पनै गरेको थिइनँ, आज आश्रित परिवास सुविधाबापतको रकम कोषले दिलायो”, उहाँले भन्नुभयो, “पीडित भए पनि आज म निकै खुसी छु ।”सामाजिक सुरक्षा योजनामा आबद्ध नगराएको अवस्था मृत्यु भएका श्रमिकका ४० भन्दा बढी आश्रित परिवारलाई सुविधा दिन सफल भएको कोषले जनाएको छ । कोषमा नियमित योगदान गरिरहेका ८०० भन्दा बढी आश्रित परिवारले विभिन्न सुविधा पाइरहेका छन् । कोषमा हालसम्म औपचारिक क्षेत्रका छ लाख ७३ हजार र वैदेशिक क्षेत्रका २१ लाख छ हजार गरी  २७ लाख ८१ हजार बराबर योगदानकर्ता सूचीकृत भएका छन् । कोषले हालसम्म विभिन्न सुविधाबापत योगदानकर्तालाई १८ अर्ब ६३ करोड दाबी भुक्तानी गरिसकेको छ । रासस",
      "link": "https://gorkhapatraonline.com/news/190767",
      "image": "https://gorkhapatraonline.com/storage/media/334943/conversions/202602041547-cfc19dd6-1094-4c39-a522-9cf166422536_medium-original-thumb.jpg"
    },
    {
      "slug": "190760",
      "title": "निर्वाचनमा प्रविधिको दुरुपयोग रोक्नुपर्छः कार्यवाहक प्रमुख निर्वाचन आयुक्त भण्डारी",
      "timestamp": 1770163200000,
      "source": "gp",
      "content": "कार्यवाहक प्रमुख निर्वाचन आयुक्त रामप्रसाद भण्डारीले आगामी प्रतिनिधिसभा निर्वाचनमा प्रविधि तथा सामाजिक सञ्जालको दुरुपयोगले निर्वाचन प्रक्रियालाई बिथोल्नसक्ने चिन्ता व्यक्त गर्नुभएको छ।",
      "longContent": "काठमाडौँ, माघ २१ गते। कार्यवाहक प्रमुख निर्वाचन आयुक्त रामप्रसाद भण्डारीले आगामी प्रतिनिधिसभा निर्वाचनमा प्रविधि तथा सामाजिक सञ्जालको दुरुपयोगले निर्वाचन प्रक्रियालाई बिथोल्नसक्ने चिन्ता व्यक्त गर्नुभएको छ।निर्वाचनमा सामाजिक सञ्जाल र प्रविधिको दुरुपयोग रोक्न आफूहरुले पहल गर्ने प्रतिवद्धतासहित आयोग पुगेको टिकटकको प्रतिनिधिमण्डलसँगको भेटका क्रममा उहाँले यस्तो बताउनुभएको हो।प्रविधि र सामाजिक सञ्जालमार्फत हुने दुरुपयोग रोक्न सबै पक्षबाट सजगता अपनाउनुपर्ने बताउनुभयो।उहाँले निर्वाचन प्रयोजनार्थ टिकटकले गरेको सहयोगप्रति धन्यवाद व्यक्त गर्नुभयो।टिकटकले नेपालमा पवित्र सोचका साथ निःशुल्क निर्वाचन सफल बनाउने काम गर्न लाग्नु आफैँमा महत्त्वपूर्ण कुरा भएको बताउनुभयो।निर्वाचन आयोगले आगामी निर्वाचनमा सामाजिक सञ्जाल प्लेटफर्मसँग समन्वय गरी गलत सूचना, भ्रम फैलाउने सामग्री तथा निर्वाचन आचारसंहिताविपरीतका क्रियाकलाप नियन्त्रण गर्न प्रयास गरिरहेको छ।यस सन्दर्भमा टिकटक जस्ता प्लेटफर्महरूबाट प्राप्त प्रतिवद्धता तथा सहयोगलाई आयोगले सकारात्मक रूपमा लिएको छ ।उहाँले भन्नुभयो, ‘आगामी निर्वाचनमा प्रविधिको दुरुपयोग हुनु हुँदैन।दुरुपयोगले निर्वाचनलाई अत्यन्त दखल पार्ने, बिथोल्ने, निर्वाचनको संग्लिएको माहोललाई धमिल्याउने धेरैतिरबाट प्रयास हुन्छ।विश्वको नजर अहिले हाम्रो निर्वाचन आयोग र निर्वाचनसँग छ।अब नेपालको निर्वाचनलाई टिकटकमार्फत हामी यसरी सहयोग गर्छौं भनेर जुन प्रतिवद्धता जनाउनु भयो, यो धेरै महत्वपूर्ण छ ।’विश्वव्यापी रूपमा सामाजिक सञ्जालमार्फत निर्वाचन प्रभावित हुने जोखिम बढ्दै गएको अवस्थामा नेपालको निर्वाचन आयोगले प्रविधिको सकारात्मक प्रयोगलाई प्रोत्साहन गर्दै दुरुपयोग रोक्न कडा कदम चाल्ने तयारी गरेको छ ।",
      "link": "https://gorkhapatraonline.com/news/190760",
      "image": "https://gorkhapatraonline.com/storage/media/334981/conversions/election-meeting1-original-thumb.jpg"
    },
    {
      "slug": "190741",
      "title": "चितवनमा बाह्य खोप केन्द्र सञ्चालन नगरिने",
      "timestamp": 1770163200000,
      "source": "gp",
      "content": "पाठेघरको मुखमा हुने क्यान्सर हुन नदिने भ्याक्सिन एचपिभी खोप का लागि  चितवनमा  बाहिरि खोप केन्द्र सञ्चालन नगरिने भएको छ ।",
      "longContent": "वसन्त पराजुलीनारायणगढ, माघ २१ गते । पाठेघरको मुखमा हुने क्यान्सर हुन नदिने भ्याक्सिन एचपिभी खोप का लागि  चितवनमा  बाहिरि खोप केन्द्र सञ्चालन नगरिने भएको छ ।माघ २५ गतेबाट सञ्चालन हुन लागेको यो खोप लगाउने अभियानको तयारीका सम्बन्धमा  बुधवार भरतपुर मा आयोजित जिल्ला स्तरीय खोप समन्वय समितिको बैठकले चितवनमा  बाह्य खोप केन्द्र आवश्यक नभएको निष्कर्ष निकालिएको हो ।दस देखि चौध वर्ष उमेरका बालिकालाई  एचपिभी खोप देशै भरी सञ्चालन गर्ने अभियान छ । यो अभियान अन्तर्गत विद्यालय, नियमित खोप केन्द्रसँगै बाह्य खोप केन्द्र सञ्चालन गरिनुपर्ने  उल्लेख छ ।जनस्वास्थ्य कार्यलय चितवनका प्रमुख निर्मल घिमिरेले चितवनमा हरेक स्थानीय तहको  वडा स्तरमै  खोप केन्द्र भएकाले बाह्य केन्द्र आवश्यक नभएको बताउनुभयो ।“हामीसँग आफ्नै खोप केन्द्र छन् । हरेक विद्यालयमा  गएर खोप दिने योजना छ ।  चितवनमा बाह्य खोप  केन्द्र आवश्यक छैन,” उहाँले भन्नुभयो ।चितवनमा ७२५ वटा विद्यालय र ११४ स्वास्थ्य केन्द्रमा  खोप केन्द्र बनाएर खोप दिइदै रहेको बैठकमा जानकारी दिइयो । चितवनमा छ हजार ७६८ बालिकाहरू यो  खोप लगाउने उमेरका रहेका अनुमान छ । चितवनमा यसकालागि सात हजार भ्याक्सिन आइसकेको बैठकमा जानकारी दिइयो ।प्रमुख  घिमिरेले  भ्याक्सिन अभियान सफल बनाउन सबैलाई  अनुरोध गर्नुभयो ।बकुलर अस्पतालका प्रमुख डा अंकित पौडेलले  नेपालमा पाठेघरको क्यान्सरका कारण मृत्यु हुनेको सख्या बढ्दै गएका अवस्थामा यो खोप अनिवार्य रहेको बताउनुभयो ।“अहिले दिइने खोप सिङ्गल डोजको खोप हो । पाठेघरको क्यान्सर नियन्त्रणकालाइ यो  जरुरी छ”, उहाँले भन्नुभयो ।बैठक  समितिका अध्यक्ष तथा जिल्ला समन्वय समितिका प्रमुख नारायणप्रसाद अधिकारीको अध्यक्षतामा सम्पन्न भएको थियो ।",
      "link": "https://gorkhapatraonline.com/news/190741",
      "image": "https://gorkhapatraonline.com/storage/media/334894/conversions/1000197642-original-thumb.jpg"
    },
    {
      "slug": "190728",
      "title": "फोहोर नउठ्दा दुर्गन्धित र कुरूप बन्दै पोखरा",
      "timestamp": 1770163200000,
      "source": "gp",
      "content": "हिमाली क्षेत्रमा हिमपात भएका बेला अक्सर पोखरा र यहाँबाट देखिने हिमालले सामाजिक सञ्जाल भरिन्थे ।",
      "longContent": "फडिन्द्र अधिकारीलेखनाथ, माघ २१ गते। हिमाली क्षेत्रमा हिमपात भएका बेला अक्सर पोखरा र यहाँबाट देखिने हिमालले सामाजिक सञ्जाल भरिन्थे ।यसपालि पनि हिमपात भयो, माछापुच्छ्रेसहितका हिमाल सेताम्ये छन् । तर, सामाजिक सञ्जाल र सञ्चार माध्यममा पोखराको सौन्दर्य होइन, यहाँको कुरूप चित्रले ठाउँ पाएको छ । एक महिनादेखि फोहोर व्यवस्थापन नहुँदा एकातिर सडक दुर्गन्धित हुन थालेको छ भने अर्कातिर चोक, सडक छेउ र सार्वजनिक स्थानहरूमा फोहोरको डङ्गुर थुप्रिएको देखिन्छ । पोखरा–३२, लामेआहालमा रहेको अस्थायी ल्यान्डफिल साइट भरिएपछि पुस अन्तिम साताबाट पोखराको फोहोर उठेको छैन ।लेकसाइड र मुख्य सडकमै फोहोर गन्हाउन थालेपछि केही फोहोर भने महानगरले खाल्डो खनेर सेती किनारको शान्तिवन वाटिकभित्र गाडेको थियो । महानगरले भने फोहोर व्यवस्थापनका लागि ठाउँ खोल्ने पहल भइरहेको जनाएको छ । महानगरका प्रमुख धनराज आचार्य चाँडै समाधान निस्कने बताउनुहुन्छ । उहाँ भन्नुहुन्छ, “प्रक्रिया जारी छ । सकेसम्म यसको छिटो व्यवस्थापन हुन्छ । त्यतिञ्जेलसम्मका लागि धैर्यधारण गरिदिनका लागि अनुराेध छ ।”पोखरा–१४, बाच्छेबुडुवाको सेनिटरी ल्यान्डफिल साइट पोखरा अन्तर्राष्ट्रिय विमानस्थल सञ्चालनमा आउनुअघि बन्द गरिएपछि महानगरले ल्यान्डफिलका लागि नयाँ ठाउँ पाएको छैन । यो बिचमा ५० भन्दा बढी ठाउँ हेरिए पनि स्थानीयको अवरोधले प्रक्रियाअघि बढेको छैन । पछिल्लो महिनादेखि पोखरा ३३ को झाक्री खोलामा बनाउने भनिएको फोहोर प्रशोधन केन्द्रका कारण स्थानीय आन्दोलित छन् । पोखरा–३२, लामेआहालमा छ महिनाका लागि खोजिएको अस्थायी ल्यान्डफिल साइट साढे दुई वर्षसम्म सञ्चालनमा आउँदा पनि महानगरले नयाँ ल्यान्डफिलको व्यवस्था गर्न सकेन । फोहोर फाल्नका लागि ठाउँ खोज्नै समय लागेको पोखरा महानगरपालिकाका प्रमुख प्रशासकीय अधिकृत मुक्तिराम अर्यालले बताउनुहुन्छ ।“हामी जहाँ ठाउँ खोज्न जहाँ गएका छौंँ, त्यहाँका नागरिकले अस्वीकार गरिरहेका छन् । वडा नम्बर ३३ मा दिएनन्, ३२ मा खाजेको त्यहाँ पनि भएन, ३० मा जाँदा पनि कुरो मिलेन,” उहाँले भन्नुभयो । पोखरा पर्यटन परिषद्का अध्यक्ष तारानाथ पहारी फोहोरका कारण पर्यटन क्षेत्रमा समेत नकरात्मक सन्देश गएको उल्लेख गर्नुहुन्छ । पोखरामा अहिले दैनिक करिब दुई सय टन फोहर जम्मा हुने गरेको महानगरको तथ्याङ्क छ ।",
      "link": "https://gorkhapatraonline.com/news/190728",
      "image": "https://gorkhapatraonline.com/storage/media/334857/conversions/pokhara-fohor-original-thumb.jpg"
    },
    {
      "slug": "190725",
      "title": "भारतको दिल्लीबाट मुक्तिनाथ अब ३० घण्टामै",
      "timestamp": 1770163200000,
      "source": "gp",
      "content": "विश्वकै अग्लो स्थानमा रहेको भगवान विष्णुको मन्दिर मुक्तिनाथ धामको दर्शन गर्नका लागि भारतको नयाँदिल्लीबाट अब ३० घण्टामै पुगिने भएको छ ।",
      "longContent": "अमृतप्रसाद पौडेल म्याग्दी, माघ २१ गते ।विश्वकै अग्लो स्थानमा रहेको भगवान विष्णुको मन्दिर मुक्तिनाथ धामको दर्शन गर्नका लागि भारतको नयाँदिल्लीबाट अब ३० घण्टामै पुगिने भएको छ । म्याग्दीको सदरमुकाम बेनीबाट सिधै बस सेवामार्फत भारतको नयाँ दिल्ली सेवा सुरु भए पछि मुक्तिनाथका लागि सहज भएको हो । बुधबारदेखि मोडर्न इरा टुर्स एन्ड ट्राभल्स र सृष्टि यातायात प्रालिले हरेक दिन बिहान ६ः४५ बजेदेखि बेनी कालिपुलबाट बस मार्फत सेवा दिने छ ।बेनीदेखि छुटेको बस स्याङ्जा वालिङ, भैरहवा, अयोध्या, आग्रा हुँदै नयाँ दिल्लीसम्म पुग्ने छ ।नयाँदिल्ली देखि बेनी २७ घण्टा र बेनी देखि मुक्तिनाथ पुग्न ३ घण्टा लाग्ने भएकोले भारतीय पर्यटकहरूलाई दिल्लीदेखि मुक्तिनाथ पुग्न सहजता भएको हो ।बेनी नगरपालिका–८, कालीपुल बसपार्कबाट बेनी नगर प्रमुख सुरत केसीले बस सेवाको शुभारम्भ गर्नुभएको छ । बस सेवा शुभारम्भ गर्दै नगर प्रमुख केसीले जिल्लाको धार्मिक तथा पर्यटन क्षेत्रलाई समेत टेवा पुर्‍याउने विश्वास गरिएको धारणा राख्नुभएको थियो । म्याग्दीमा रहेका धार्मिक पर्यटकीय स्थलहरू गलेश्वरधाम, पुलहआश्रमका साथै मुस्ताङको मुक्तिनाथ र दामोदर कुण्ड दर्शनका लागि आउने भारतीय हिन्दु पर्यटकलाई यस सेवाबाट सहज हुने भएकाले प्रचारप्रसारमा सघाउने प्रमुख केसीको भनाइ छ । बेनी नगरकी उपप्रमुख ज्योति लामिछाने, वडाध्यक्ष उत्तमकुमार कर्माचार्य, म्याग्दी उद्योग वाणिज्य सङ्घका वरिष्ठ उपाध्यक्ष राजेश शाक्य, धौलागिरि गण्डकी यातायात प्रालिका अध्यक्ष उमेश केसी लगायतको उपस्थिति रहेको थियो । म्याग्दीबाट सिधै भारत जाने पहिलो यात्रु मङ्गला गाउँपालिका-१, भर्जुलाका उमेश किसानलाई आगामी दिन यात्रा गर्नु पर्दा हरेक यात्रामा २० प्रतिशत छुट दिने यातायात कम्पनीले जनाएको छ । बेनीबाट नयाँ दिल्लीसम्मको प्रतियात्रु शुल्क पाँच हजार चार सय रुपियाँ र नयाँ दिल्लीबाट तीन हजार दुई सय भारु भाडादर निर्धारण गरिएको सृष्टि यातायात प्रालिका अध्यक्ष कृष्णप्रसाद पौडेलले जानकारी दिनुभयो । बेनी नगरपालिकाका प्रमुख केसीले म्याग्दी तथा मुस्ताङको धार्मिकस्थललाई भारतसँग जोड्न, भारतीय पर्यटकलाई समेत भित्र्याउन भारतमा गर्ने प्रचारप्रसारमा आफूहरूले पनि सहयोग गर्ने बताउनुभयो । बस सेवाका लागि भारतबाट बेनी आउनेलाई भारतको सरोजनी नगरबाट हरेक दिन साँझ ४ बजे छुट्ने छ । आधुनिक सुविधा रहेको बसमा यात्रा गर्ने क्रममा भारतका विभिन्न धार्मिक सहरको समेत अवलोकन गर्न सकिन्छ । छिमेकी जिल्ला मुस्ताङको मुक्तिनाथ मन्दिरम वार्षिक एक लाखभन्दा बढी भारतीय दर्शनका लागि आउने गरेका छन् ।म्याग्दीबाट भारत जान यस अगाडि पोखराबाट बस सेवा प्रयोग गर्नुपर्ने बाध्यता थियो । म्याग्दीबाट २७ घन्टामा दिल्ली पुग्न सकिन्छ । बेनी–दिल्लीको दुरी १४ सय किलोमिटर छ ।",
      "link": "https://gorkhapatraonline.com/news/190725",
      "image": "https://gorkhapatraonline.com/storage/media/334863/conversions/Beni-Delhi-Buss-(2)-original-thumb.jpg"
    },
    {
      "slug": "190724",
      "title": "लुम्बिनी प्रदेशमा आज सार्वजनिक बिदा",
      "timestamp": 1770163200000,
      "source": "gp",
      "content": "लुम्बिनी प्रदेश सरकारले प्रदेश स्थापना दिवसको अवसरमा बुधबार प्रदेशभरि सार्वजनिक बिदा दिएको छ।",
      "longContent": "गुल्मी, माघ २१ गते । लुम्बिनी प्रदेश सरकारले प्रदेश स्थापना दिवसको अवसरमा बुधबार प्रदेशभरि सार्वजनिक बिदा दिएको छ। प्रदेश राजपत्रमा २०८१ चैत २१ गते प्रकाशित सूचना अनुसार प्रदेश स्थापना दिवसको अवसरमा लुम्बिनी प्रदेशमा सार्वजनिक बिदा दिइएको आन्तरिक मामिला तथा कानुन मन्त्रालयले जनाएको छ। प्रदेश स्थापना दिवसको अवसरमा लुम्बिनी प्रदेश सरकार र प्रदेश सभाले संयुक्त रूपमा मुल समारोहको आयोजना गर्दैछन्।",
      "link": "https://gorkhapatraonline.com/news/190724",
      "image": "https://gorkhapatraonline.com/storage/media/334873/conversions/bida_1-original-thumb.jpg"
    },
    {
      "slug": "190722",
      "title": "तारा खोलामा मगर भाषाको पढाइ हुने",
      "timestamp": 1770163200000,
      "source": "gp",
      "content": "बागलुङको तारा खोला गाउँपालिकामा आगामी शैक्षिक सत्रदेखि केही सामुदायिक विद्यालयहरूमा मगर भाषामा पढाइ सुरु गरिने भएको छ ।",
      "longContent": "नवराज नेपालीबागलुङ (गलकोट) माघ २१ गते । बागलुङको तारा खोला गाउँपालिकामा आगामी शैक्षिक सत्रदेखि केही सामुदायिक विद्यालयहरूमा मगर भाषामा पढाइ सुरु गरिने भएको छ ।तारा खोला गाउँपालिकाले मगर भाषाको अध्यापन सम्बन्धी सम्भाव्यता अध्ययनपछि आगामी शैक्षिक सत्र २०८३ देखि नै मगर भाषाको पढाइ सुरु गर्ने तयारी गरेको ताराखोला गाउँपालिकाका शिक्षा शाखा प्रमुख युवराज शर्माले जानकारी दिनुभयो ।मगर भाषाको पढाइका लागि ताराखोला गाउँपालिका भित्र बसोवास गर्ने मगर समुदायको भाषाको प्रकार छनोट सम्बन्धमा अन्तरक्रिया तथा प्रशिक्षण कार्यक्रम गरिएको छ ।कार्यक्रममा राष्ट्रिय सभा सदस्य तथा राष्ट्रिय आदिवासी जनजाति संयुक्त मोर्चा नेपालका संयोजक सुरेश आले मगरले नेपालको मगर भाषा सम्बन्धी विगत, वर्तमान र भविष्यसँग सम्बन्धित कुराहरूको बारेमा जानकारी गराउनुभयो। उहाँले स्थानीय सरकारले मगर भाषा संरक्षणका लागि विद्यालय स्तरमै अध्यापन गर्ने गरी मगर भाषाको पढाइ सुरु गर्नु प्रशंसनीय रहेको बताउनुभयो।सो अवसरमा गण्डकी प्रदेशका पूर्वमन्त्री चन्द्रबहादुर बुढा मगर (सागर) ले गाउँपालिकाले सबैसँगको छलफलबाट यस क्षेत्रकालाई उपयुक्त भाषाको प्रकार तथा लिपि छनोट गरी अगाडि बढ्न सुझाव दिनुभयो ।तारा खोला गाउँपालिकाले सामाजिक विकास समितिका संयोजक तथा वडा नम्बर ४ का वडा अध्यक्ष जितबहादुर खत्रीको संयोजकत्वमा मगर भाषा अध्ययनका लागि सम्भाव्यता अध्ययन समिति गठन गरी विभिन्न विद्यालयमा पुगेर अभिभावक, शिक्षक र सरोकारवालासँग विभिन्न चरणमा अन्तरक्रिया कार्यक्रम सम्पन्न गर्ने जनाइएको छ ।मगर भाषाको प्रकारमध्ये भौगोलिक क्षेत्र र यहाँका मगर समुदायका लागि अनुसार भाषाको प्रकार मध्ये ढुट उपयुक्त हुने राय व्यक्त गरेका थिए। मगर भाषाको पढाइ सम्बन्धी सम्पूर्ण कानुनी प्रक्रिया तथा कार्यपालिकाको बैठकको समेत निर्णय भइसकेकाले अब शिक्षकलाई तालिम तथा पुस्तक छपाई तर्फ लागिने गाउँपालिकाका अध्यक्ष धन बहादुर विकले बताउनुभयो  ।पहिलो चरणमा वडा नम्बर ५ को दुर्गा भवानी माध्यमिक विद्यालय र वडा नम्बर २ को अर्गल माध्यमिक विद्यालयमा कक्षा एकबाट ऐच्छिक रूपमा मगर भाषाको पढाइ सञ्चालन गरिने प्रमुख प्रशासकीय अधिकृत विमल रिजालले बताउनुभयो ।",
      "link": "https://gorkhapatraonline.com/news/190722",
      "image": "https://gorkhapatraonline.com/storage/media/334867/conversions/1000053001-original-thumb.jpg"
    },
    {
      "slug": "190717",
      "title": "निर्वाचन आचारसंहिता पालना गर्न आयोगको आग्रह, उम्मेदवार भन्छन् : हामी प्रतिबद्ध छौँ",
      "timestamp": 1770163200000,
      "source": "gp",
      "content": "प्रतिनिधि सभा सदस्य निर्वाचनको मिति नजिकिँदै गर्दा दल तथा तिनका उम्मेदवारहरू आन्तरिक प्रचार प्रसारमा जुटेका छन् ।",
      "longContent": "सीता काफ्ले तिनाउ (रुपन्देही) २१ माघ । प्रतिनिधि सभा सदस्य निर्वाचनको मिति नजिकिँदै गर्दा दल तथा तिनका उम्मेदवारहरू आन्तरिक प्रचार प्रसारमा जुटेका छन् ।फागुन २१ गते हुने निर्वाचनलाई आफ्नो पक्षमा पार्न दलका उम्मेदवार तथा स्वतन्त्र उम्मेदवारहरू बिभिन्न रणनीति बनाएर चुनावी मैदानमा होमिएका छन् । निर्वाचन नजिकिँदै गर्दा दल तथा उम्मेदवारले आचार संहिता उल्लङ्घन गर्न सक्ने भन्दै मुख्य निर्वाचन अधिकृतको कार्यालयले निर्वाचन आचारसंहिता बारे उम्मेदवार तथा सरोकारवालालाई सचेत बनाएको छ । कार्यालयले सर्वपक्षीय तथा सर्वदलीय अन्तरक्रिया गर्दै निर्बाचनका लागि जारी गरिएको निर्वाचन आचारसंहिताको पूर्ण रुपमा पालना गर्न आग्रह गरेको छ । रूपन्देहीका प्रमुख निर्वाचन अधिकृत तथा निर्वाचन आचारसंहिता अनुगमन समितिका संयोजक अशोककुमार बस्नेतले आयोगले जारी गरेको निर्वाचन आचारसंहिता सबैले पालना गर्नु पर्नेमा जोड दिनुभयो । उहाँले राजनीतिक दल, उम्मेदवार सहित सरोकारवाला सबै निकायले आचार संहिता पालना गर्दै निर्वाचनलाई स्वच्छ र भयरहित बनाउन आग्रह गर्नुभयो ।‘पालना नगरिएमा उम्मेदवारी नै खारेज हुनेसम्मको दण्ड जरिवानाको प्राबधान छ’ मुख्य निर्वाचन अधिकृत बस्नेतले भन्नुभयो, ‘निर्वाचनलाई भड्किलो र खर्चिलो नबनाऔं ।’ कार्यक्रममा सहभागि उम्मेदवार तथा उम्मेदवारका प्रतिनिधि सबैले आचारसंहिता पूर्ण रुपमा पालना गर्ने बारे सहमति जनाउनु भएको छ ।रूपन्देही क्षेत्र नम्बर ३ का एमाले उम्मेदवार बासुदेव घिमिरेले निर्बाचन आचारसंहिता पूर्णरुपमा कार्यान्वयन गर्न कतिपय व्यवहारिक कठिनाइ भएपनि निर्वाचनलाई स्वच्छ, भयरहित र कम खर्चिलो बनाउनका लागि आफु लाग्ने प्रतिबद्धता जनाउनुभयो । उहाँले आचारसंहिताले निर्दिष्ट गरेका कुरा महत्वपूर्ण रहेको उल्लेख गर्दै निर्वाचन आचारसंहिताको पूर्णरुपमा कार्यान्वयन गर्न प्रतिबद्ध रहेको बताउनुभयो । नागरिक उन्मुक्ति पार्टि नेपालका उम्मेदवार नन्दकुमारी थापाले आचारसंहिता सबैले पालना गर्नु पर्नेमा जोड दिनुभयो । उहाँले कतिपय दल र तीनका उम्मेदवारले आचारसंहिता उल्लङ्घन गर्ने गरेकाले अनुगमनलाई प्रभावकारी बनाउन आग्रह गर्नुभयो । कार्यक्रममा सहभागी अधिकांश उम्मेदवार तथा राजनीतिक दलका प्रतिनिधिले विगतका निर्वाचनमा आचारसंहिताको पूर्ण रुपमा पालना हुन नसकेको र नियमन गर्ने निकायले पनि प्रभावकारी भूमिका निभाउन नसकेको भन्दै यस पटक खरो रुपमा उत्रिन आग्रह गरेका छन् । रुपन्देही–३ का स्वतन्त्र उम्मेदवार गोपाल भण्डारीले पूरा गर्न नसक्ने खालका चुनावी घोषणापत्रमाथिपनि निर्वाचन  आचारसंहिताको दृष्टिले अनुगमन गरि कारवाहीको दायरामा ल्याउनु पर्ने बताउनुभयो । ‘जनतालाई दिग्भ्रमित गराउने र पूरा नै हुन नसक्ने खालका चुनावी घोषणापत्र तथा चुनावी मुद्दा लिएर मतदाता समक्ष जानेमाथि पनि कडा निगरानी हुनु पर्छ, उहाँले भन्नुभयो ।रुपन्देहीका प्रमुख जिल्ला अधिकारी माधवप्रसाद पोखरेलले रुपन्देहीमा निर्वाचनका लागि आबश्यक शान्ति शुरक्षाको पुर्ण प्रत्याभुति रहेको बताउनुभयो । उहाँले ढुक्क भएर मतदान गर्न सकिने सुरक्षाको बातावरण तयार पारिएको उल्लेख गर्दै नागरिकलाई निर्वाचनबारे जागरुक बनाउन आग्रह गर्नुभयो ।स्थानिय जानकारहरु मोतिप्रसाद सुवेदीले आयोगले जारी गरेको आचारसंहितलाई पुर्ण रुपमा कार्यन्वयन गराउनु पर्नेमा जोड दिनुभयो ।उहाँले निर्वाचनमा स्वच्छ रुपमा प्रतिनिधि छनौट गर्न पाउनु नागरिकको मौलिक अधिकार भएकाले कसैको प्रलोभनमा पर्न नहुने बताउनुभयो ।",
      "link": "https://gorkhapatraonline.com/news/190717",
      "image": "https://gorkhapatraonline.com/storage/media/334845/conversions/IMG_8788-original-thumb.jpg"
    },
    {
      "slug": "190691",
      "title": "लडेर पुरुषको मृत्यु",
      "timestamp": 1770163200000,
      "source": "gp",
      "content": "रुकुमपश्चिमको त्रिवेणी गाउँपालिका –१० मा लडेर घाइते भएका एक पुरुषको मृत्यु भएको छ । वडाको टोट्टेगाउँ निवासी ४८ वर्षीय विनोद ओलीले मृत्यु भएको हो ।",
      "longContent": "राजु लामिछानेरुकुमपश्चिम, माघ २१ गते । रुकुमपश्चिमको त्रिवेणी गाउँपालिका –१० मा लडेर घाइते भएका एक पुरुषको मृत्यु भएको छ । वडाको टोट्टेगाउँ निवासी ४८ वर्षीय विनोद ओलीले मृत्यु भएको हो । जिल्ला प्रहरी कार्यालय रुकुमपश्चिमका सूचना अधिकारी प्रहरी निरीक्षक हरिप्रसाद पुनका अनुसार मंगलबार दिउँसो गाउँबाट घरतर्फ फर्कने क्रममा उहाँ बाटोबाट करिब १० मिटर तल खसेर घाइते हुनुभएको थियो । मादक पदार्थ सेवन गरेको कारण उहाँ सडकबाट लडेको र शरीरका विभिन्न भागमा चोट लागेको प्रहरीको भनाइ छ । लडेर गम्भीर घाइते अवस्थाका ओलीलाई जिल्ला अस्पताल सल्लेमा उपचारको लागि ल्याइएको थियो । उपचारको क्रममा गएराति चिकित्सकले मृत घोषणा गरेको प्रहरी निरीक्षक पुनले जानकारी दिनुभयो । मृतकको शव अहिले जिल्ला अस्पतालमै रहेको र पोष्टमार्टम पश्चात आफन्तजनलाई बुझाइने प्रहरीको भनाइ छ ।",
      "link": "https://gorkhapatraonline.com/news/190691",
      "image": "https://gorkhapatraonline.com/storage/media/334811/conversions/Binod-oli-original-thumb.jpg"
    },
    {
      "slug": "190671",
      "title": "दुई देशबिचको सम्बन्ध थप उचाइमा पुर्‍याइने",
      "timestamp": 1770163200000,
      "source": "gp",
      "content": "राष्ट्रपति रामचन्द्र पौडेल र जापानका सम्राट् नारुहितोले नेपाल–जापानबिचको मित्रतालाई प्रगाढ बनाउँदै भविष्यमा थप बलियो बनाउने प्रतिबद्धता जनाउनुभएको छ । दुई राष्ट्रप्रमुखबिच मङ्गलबार जापानमा भएको उच्चस्तरीय द्विपक्षीय राजकीय भेटवार्तामा दुई देशबिचको ७० वर्ष लामो मित्रतालाई आपसी सहयोग र साझेदारीका बलमा सम्बन्धको आयामलाई थप उच्च बनाउने विषयमा छलफल केन्द्रित भएको जनाइएको छ । जापानको चारदिने राजकीय भ्रमणमा रहनुभएका राष्ट्रपति पौडेल र जापानका सम्राट् नारुहितो बिच इम्पेरियल प्यालेस टोकियोमा उच्चस्तरीय द्विपक्षीय राजकीय भेटवार्ता भएको हो ।",
      "longContent": "काठमाडौँ, माघ २१ गते । राष्ट्रपति रामचन्द्र पौडेल र जापानका सम्राट् नारुहितोले नेपाल–जापानबिचको मित्रतालाई प्रगाढ बनाउँदै भविष्यमा थप बलियो बनाउने प्रतिबद्धता जनाउनुभएको छ । दुई राष्ट्रप्रमुखबिच मङ्गलबार जापानमा भएको उच्चस्तरीय द्विपक्षीय राजकीय भेटवार्तामा दुई देशबिचको ७० वर्ष लामो मित्रतालाई आपसी सहयोग र साझेदारीका बलमा सम्बन्धको आयामलाई थप उच्च बनाउने विषयमा छलफल केन्द्रित भएको जनाइएको छ । जापानको चारदिने राजकीय भ्रमणमा रहनुभएका राष्ट्रपति पौडेल र जापानका सम्राट् नारुहितो बिच इम्पेरियल प्यालेस टोकियोमा उच्चस्तरीय द्विपक्षीय राजकीय भेटवार्ता भएको हो । भेटवार्तामा राष्ट्रपति पौडेलले सम्राट् नारुहितोसामु नेपालको सामाजिक तथा आर्थिक विकासको महत्वपूर्ण तथा विश्वासिलो विकास साझेदार बनेर निरन्तर गर्दै आएको सहयोग र भूमिकाको उच्च कदर गर्दै प्रशंसा गर्नुभएको परराष्ट्र मन्त्रालयले जनाएको छ । भेटवार्ताका क्रममा राष्ट्रपति पौडेलले भन्नुभयो, “जापानले नेपाललाई मानव संसाधन विकाससँगै पूर्वाधार विकास, स्वास्थ्य, कृषि, वातावरण संरक्षण, मौलिक संस्कृतिको जगेर्नालगायतका बृहत्तर क्षेत्रमा सहयोग गरिरहेको छ, यसबाट नेपाल र नेपाली जनता अत्यन्त लाभान्वित भएका छन् ।” साथै उहाँले दुवै देश गौतम बुद्धको शिक्षा र आदर्शबाट प्रेरित रहेको प्रस्ट्याउनुभयो । राष्ट्रपति पौडेलले थप्नुभयो, “बुद्धको जन्म स्थल लुम्बिनीले नेपाल र जापानका जनताबिचको सम्बन्धलाई सुमधुर बनाउन बलियो पुलको काम गरेको छ ।” भेटवार्ताका क्रममा, नेपाल–जापान कूटनीतिक सम्बन्ध स्थापनाको ७० औँ वार्षिकोत्सवको अवसर, आपसी मित्रता, सद्भाव र सहयोगको गहिरो भावनाले द्विपक्षीय सम्बन्धका विभिन्न पक्षमा आपसी धारणा आदानप्रदान गर्नुभएको मन्त्रालयले स्पष्ट पारेको छ । उच्चस्तरीय भ्रमणको आदानप्रदानले दुई देशबिचको सम्बन्धलाई थप मजबुत बताएको भन्दै राष्ट्रपति पौडेलले समय अनुकूल मिलाएर सम्राज्ञीसहित सम्राट् नारुहितोलाई नेपाल भ्रमणका लागि निम्तो दिनुभएको उहाँका प्रेस सल्लाहकार किरण पोखरेलले जानकारी दिनुभयो । राष्ट्रपति पौडेलले सन् १९८७ मा राजकुमारका रूपमा सम्राट् नारुहितोले नेपालमा गर्नुभएको मैत्रीपूर्ण उच्चस्तरीय भ्रमणका क्रममा काठमाडौँ, भक्तपुर, पोखरा र लुम्बिनीको भ्रमणको स्मरण सम्राट् नारुहितोलाई गराउनुभयो । साथै उहाँले सन् २०२० मा जापान सरकारका तर्फबाट आफूलाई ‘ग्रान्ड कर्डन अफ दी अर्डर अफ दी राइजिङ सन’ को सम्मानबाट विभूषित गर्नुभएकोमा सम्राट् र जापान सरकारप्रति आभार व्यक्त गर्नुभयो । राष्ट्रपति पौडेलले नेपाल सरकार र जनताका तर्फबाट जापान सरकारको सद्भावना र सहयोगका लागि पनि कृतज्ञता प्रकट गर्नुभयो । नेपाल भ्रमणको स्मरणद्विपक्षीय भेटका अवसरमा जापानका सम्राट् नारुहितोले नेपाल–जापान कूटनीतिक सम्बन्धको गहिराइ गहन रहेको बताउनुभयो । त्यसैले पनि सम्बन्धलाई अझ प्रगाढ बनाउन वार्षिकोत्सव समारोह थप हर्षोल्लासका साथ मनाउनुपर्नेमा जोड दिनुभयो ।सो अवसरमा उहाँले सन् १९८६ मा आफूले गरेको नेपाल भ्रमणको याद आफ्नो मनमा अझै ताजा रहेको स्मरण गर्नुभयो । नेपाल आउँदाका बेला सम्राट् नारुहितोले पोखरामा सराङ्कोटको पदयात्रा गर्दा त्यहाँ महिलाले खानेपानीका लागि गाग्री थापेको दृश्य देखेर पानीका विषयमा अध्ययन गर्ने प्रेरणा मिलेको सन्दर्भ कोट्याउनुभएको थियो । उहाँले नेपाल हिमालको काखमा रहेको सुन्दर देश रहेको भन्दै प्रशंसा गर्नुभएको थियो । पुरानो तर सदाबहार मित्रका रूपमा नेपाललाई लिएकाले पनि हर अवस्थामा जापान सरकारले सकेसम्म सहयोग गर्ने प्रतिबद्धता सम्राट् नारुहितोले राष्ट्रपति पौडेलसमक्ष व्यक्त गर्नुभयो ।शिष्टाचार भेटराष्ट्रपति रामचन्द्र पौडेलले नेपाल–जापानबिच कूटनीतिक सम्बन्ध स्थापना भएदेखियता दुई देशको सम्बन्ध अझ निकटता र गहन गहिरो मित्रताका साथ अघि बढेको प्रस्ट पार्नुभएको छ । राष्ट्रपति पौडेलसँग जापानका प्रधानमन्त्री ताकाइची सनायले टोकियोमा गर्नुभएको शिष्टाचार भेटका अवसरमा राष्ट्रपति पौडेलले आपसी सम्बन्ध र सहयोगलाई सुदृढ गर्न जापानी नेतृत्वसँग आगामी दिनमा अझ गहन रूपमा मिलेर काम गर्न चाहेको पनि स्पष्ट पार्नुभएको छ ।उहाँले भन्नुभयो, “हामीप्रति जापान सरकारको निरन्तर सहयोग, सद्भावना र समझदारीका लागि आभारी छौँ, दुई मुलुकबिचको मैत्रीपूर्ण सम्बन्ध र पारस्परिक सहयोगलाई थप सुदृढ गर्न हामी आगामी दिनमा जापानी नेतृत्वसँग मिलेर काम गर्न चाहन्छौँ ।”नेपाल–जापान कूटनीतिक सम्बन्धको ७० औँ वार्षिकोत्सव दुई देशबिच स्थापित द्विपक्षीय सम्बन्धको महत्वपूर्ण कडी रहेको उल्लेख गर्दै उहाँले यस प्रकारको उच्चस्तरीय भ्रमणको आदानप्रदानले सम्बन्धलाई थप मजबुत र सुमधुर तुल्याउने विश्वास व्यक्त गर्नुभयो । नेपालको सामाजिक र आर्थिक विकासमा जापान प्रमुख विकास साझेदार रहेको औँल्याउँदै राष्ट्रपति पौडेलले द्विपक्षीय व्यापार विस्तारका साथै नेपालको विकास प्राथमिकताका क्षेत्रमा अहिले जापानी लगानी आकर्षित गर्ने प्रचुर सम्भावना रहेको अवगत गराउनुभयो । राष्ट्रपति पौडेलले जापानका प्रधानमन्त्रीसँग भन्नुभयो “लगानी आकर्षित गर्दै नेपालमा व्यापार सहज बनाउन, विदेशी लगानी बढाउन र नवप्रवर्तनलाई प्रवर्धन गर्न कानुनी, प्रक्रियागत र संस्थागत सुधार गरिसकेको छ ।” जापानले द्विपक्षीय अनुदान, ऋण, बहुपक्षीय सहायता र प्राविधिक तथा स्वयंसेवी मानव संसाधनलगायतका माध्यमबाट गर्दै आएको सहयोगले नेपालमा मानव संसाधन विकास, स्वास्थ्य, कृषि विकास, पूर्वाधार विकास, वातावरण संरक्षण, संस्कृति जगेर्ना गर्ने कार्यमा महत्वपूर्ण योगदान पुगेको पनि राष्ट्रपति पौडेलले स्मरण गर्नुभयो । यसै वर्ष नेपाल अतिकम विकसित मुलुकबाट विकासशील मुलुकमा स्तरोन्नति हुने क्रममा रहेकाले थप सहयोग आशा राखेको उहाँले जानकारी गराउनुभयो । उहाँले भन्नुभयो, “त्यसका लागि जापानबाट, सदा झैँ सहयोग र सद्भाव प्राप्त गर्ने नै छ भन्ने विश्वास लिएको छु ।” उहाँले जापानमा चाँडै हुन लागेको आमनिर्वाचनको पूर्ण सफलताको शुभकामना व्यक्त गर्नुभयो । नेपालको स्थायित्वको कामनासो अवसरमा जापानका प्रधानमन्त्री ताकाइची सनायले नेपालको स्थायित्व जापानका लागि र यस क्षेत्रकै लागि महत्वपूर्ण भएको स्पष्ट पार्नुभयो ।नेपालमा आसन्न फागुन २१ गतेको प्रतिनिधि सभा सदस्य निर्वाचन सफल होस् भन्ने जापानको कामना रहेको पनि प्रस्ट पार्नुभयो । निर्वाचनका लागि आवश्यक हार्दिकतासहितको साथ जापानको रहेको पनि उहाँले राष्ट्रपति पौडेलसमक्ष बताउनुभयो । निर्वाचनमा जापानले पर्यवेक्षक पठाउने तयारी गरेको पनि जानकारी गराउनुभयो । उहाँले नेपाल र जापान विगत लामो समयदेखिका घनिष्ठ मित्र रहेको उल्लेख गर्दै जापानमा अध्ययनरत नेपाली विद्यार्थीको आवतजावत र नेपाल पुगेर जापानी नागरिकले नेपालका हिमाल चढ्ने गरेको स्मरण गर्दै यसले दुई देशबिचको सम्बन्ध प्रगाढ बनाउनुका साथै आपसी हितमा बढावा गर्ने जापानका प्रधानमन्त्रीले धारणा व्यक्त गर्नुभएको थियो । प्रधानमन्त्री सनायले नेपाल–जापान कूटनीतिक सम्बन्धका अवसरमा दुवै देशबिचको सम्बन्ध झन् प्रगाढ होस् भन्दै जापानले नेपालको सूचना प्रविधिको क्षेत्रमा र लोकतन्त्र संस्थागत गर्नका लागि निरन्तर सहयोग प्रतिबद्धता व्यक्त गर्नुभएको परराष्ट्र मन्त्रालयले जनाएको छ । मन्त्रालयका अनुसार उहाँहरूबिच कूटनीतिक सम्बन्ध स्थापनापछि विगत ७० वर्षमा नेपाल र जापानबिच रहेको उत्कृष्ट सम्बन्धको समीक्षा गर्दै आगामी वर्षमा द्विपक्षीय सम्बन्धलाई अझ सुदृढ बनाउनेबारेमा छलफल भयो । जापान सरकारको निमन्त्रणामा नेपाल–जापानबिच औपचारिक कूटनीतिक सम्बन्ध स्थापना भएको ७० औँ वार्षिकोत्सवका अवसरमा त्यहाँ आयोजित विशेष समारोहमा सरिक हुन राष्ट्रपति पौडेल नेपाली प्रतिनिधिमण्डलको नेतृत्व गर्दै सोमबार जापान पुग्नुभएको हो ।वार्षिकोत्सवका अवसरमा आयोजित विशेष स्वागत समारोहमा सरिक हुनुका साथै उहाँले जापानका व्यापारिक समुदायका सदस्यसँग छलफल गर्नुभएको थियो । साथै त्यहाँस्थित नेपाली दूतावासको भ्रमण गर्नुभएको थियो । सोमबार नै विदेश राज्यमन्त्री होरी इवाओले उहाँसमक्ष शिष्टाचार भेट गर्नुभएको थियो । जापानको चारदिने राजकीय भ्रमण सकेर राष्ट्रपति पौडेल बुधबार स्वदेश फर्कनुहुने परराष्ट्र मन्त्रालयले जनाएको छ । विदेशमा बस्ने नेपालीको योगदान महत्वपूर्णराष्ट्रपति पौडेलले जापानमा बस्ने नेपालीले नेपाली अर्थतन्त्रलगायत नेपालको सामाजिक विकासमा महत्वपूर्ण योगदान पु¥याइरहेको धारणा व्यक्त गर्नुभएको छ । जापानको औपचारिक भ्रमणमा रहनुभएका राष्ट्रपति पौडेलले नेपाली राजदूतावासद्वारा मङ्गलबार यहाँ आयोजित स्वागत समारोहलाई सम्बोधन गर्दै सो धारणा व्यक्त गर्नुभएको हो । “आगामी दिनमा यहाँबाट आर्जन गरेको ज्ञान, सिप, पुँजी र प्रविधि स्वदेशमा प्रयोग गरी समुन्नत नेपालको सपना साकार पार्न थप योगदान दिनुहुने छ भन्ने मैले अपेक्षा गरेको छु,” राष्ट्रपति पौडेलले भन्नुभयो । उहाँले जापानमा विभिन्न पेसा र क्रियाकलापमा आबद्ध नेपाली समुदायको हित, चासो र सरोकारलाई सम्बोधन गर्न र आइपरेका समस्याको समाधान गर्न नेपाल सरकार प्रतिबद्ध छ भन्नुभयो । “नेपालमा भएको युवापुस्ताको आन्दोलनबाट सुशासनको माग अझै मुखरित भएको छ, यसै अनुरूप जनताको सर्वोपरि हित रक्षा गर्दै सुशासनमार्फत देशको समृद्धिका लागि आगामी फागुन २१ गते प्रतिनिधि सभा सदस्यको निर्वाचन हुन गइरहेको छ, यो निर्वाचनपछि मुलुकमा स्थायित्व र विकासको थप नयाँ सम्भावना खुल्ने मैले विश्वास लिएको छु,” राष्ट्रपति पौडेलले भन्नुभयो । त्यसैले आसन्न निर्वाचन सफल बनाउन विदेशमा रहेका नेपालीले आफ्नो ठाँउबाट भूमिका निर्वाह गर्ने उहाँले विश्वास व्यक्त गर्नुभयो ।  राष्ट्रपति पौडेललाई ‘गार्ड अफ अनर’ राष्ट्रपति रामचन्द्र पौडेललाई मङ्गलबार यहाँ गार्ड अफ अनर प्रदान गरिएको छ । जापान भमणमा रहनुभएका राष्ट्रपति पौडेललाई जापान सरकारले ‘गार्ड अफ अनर’ प्रदान गरेको हो । जापान सरकारका तर्फबाट राष्ट्रपति पौडेललाई जापानका प्रधानमन्त्री सनायले गार्ड अफ अनर सम्मान प्रदान गर्नुभयो । यो जापान सरकारका तर्फबाट प्रदान गरिने उच्च सम्मान हो । सो क्रममा राष्ट्रपति पौडेलले गत जेनजी आन्दोलनपछि उत्पन्न जटिल अवस्थामा लोकतन्त्रको संरक्षणमा पुर्‍याउनुभएको योगदानको स्मरण गरिएको थियो ।",
      "link": "https://gorkhapatraonline.com/news/190671",
      "image": "https://gorkhapatraonline.com/storage/media/334802/conversions/Rastrapati--original-thumb.jpg"
    },
    {
      "slug": "190670",
      "title": "उच्च प्राथमिकतामा पूर्वाधार",
      "timestamp": 1770163200000,
      "source": "gp",
      "content": "लामो समयदेखिको राजनीतिक उथलपुथलपछि निर्वाचनमा होमिएका राजनीतिक दल विकास निर्माण र भौतिक पूर्वाधारलाई प्राथमिकतामा राखेर घोषणापत्र निर्माणमा जुटेका छन् । आगामी फागुन २१ गते हुने प्रतिनिधि सभा निर्वाचनको मिति नजिकिएसँगै राजनीतिक दल आआफ्ना घोषणापत्र लेखनको तयारीमा जुटेका हुन् ।",
      "longContent": "काठमाडौँ, माघ २१ गते । लामो समयदेखिको राजनीतिक उथलपुथलपछि निर्वाचनमा होमिएका राजनीतिक दल विकास निर्माण र भौतिक पूर्वाधारलाई प्राथमिकतामा राखेर घोषणापत्र निर्माणमा जुटेका छन् । आगामी फागुन २१ गते हुने प्रतिनिधि सभा निर्वाचनको मिति नजिकिएसँगै राजनीतिक दल आआफ्ना घोषणापत्र लेखनको तयारीमा जुटेका हुन् ।मुख्य राजनीतिक दल नेपाली कांग्रेस, नेकपा (एमाले), नेपाली कम्युनिस्ट पार्टी (नेकपा), राष्ट्रिय स्वतन्त्र पार्टी (रास्वपा), राष्ट्रिय प्रजातन्त्र पार्टी (राप्रपा) लगायतका दल अहिले निर्वाचनलक्षित घोषणापत्र तयारीमा जुुटेका हुन् । राष्ट्रिय जनमुक्ति पार्टीले यसअघि नै प्रतिनिधि सभा सदस्य निर्वाचनलक्षित आफ्नो नीति तथा कार्यक्रम सार्वजनिक गरिसकेको छ ।नेपाली कांग्रेसका प्रवक्ता देवराज चालिसेले अहिलेको अवस्थामा पूर्वाधारको विकासबिना मुलुकको समग्र विकास सम्भव नरहेको तथ्यलाई आत्मसात् गर्दै पार्टीले पूर्वाधार विकासलाई प्राथमिकतामा राखेर घोषणापत्र तयार गरिरहेको जानकारी दिनुभयो । विकाससँग पूर्वाधार र पूर्वाधारसँग विकास जोडिने बताउँदै उहाँले मुलुकको पूर्वाधार विकासलाई ठोस रूपमा कसरी अगाडि बढाउन सकिन्छ भन्ने विषयमा अहिले पार्टीले अर्थशास्त्री र पूर्वाधारविज्ञसँग छलफल र समन्वय गरेर घोषणापत्र तयार गरिरहेको बताउनुभयो । पूर्वाधार विकासका नाममा कनिका छरे झैँ बजेट छर्नुको कुनै अर्थ नरहेको उहाँले स्पष्ट पार्नुभयो । उहाँले भन्नुभयो, “मुलुकको अर्थतन्त्र बलियो बनाउन पूर्वाधार आवश्यक छ । अर्थतन्त्र बलियो नभएसम्म आमजनताको आशा आकाङ्क्षा पूरा हुन सक्दैनन् । अहिलेको सीमित पुँजीगत बजेटले आवश्यकता अनुसारको पूर्वाधार निर्माण सम्भव हुन सक्दैन । यी सबै विषय एकअर्कासँग अन्योन्याश्रित छन् । यी विषयलाई समेटर घोषणापत्र तयार भइरहेको छ ।” उहाँका अनुसार बजेटको करिब १८ प्रतिशत रकम वैदेशिक ऋणको सावाँ ब्याज तिर्नमा खर्च हुने, करिब १८ प्रतिशत नै पुँजीगत बजेटका लागि छुट्याइने र बाँकी चालु खर्चमा सकिने अहिलेको अवस्थालाई परिवर्तन गरिने गरी पार्टीले घोषणापत्र तयार गरिरहेको छ ।नेकपा (एमाले), आमनिर्वाचन २०८२ का प्रचार संयोजक मीनबहादुर शाहीले पार्टीले हरेक चुनावी घोषणापत्रमा पूर्वाधार विकासलाई प्राथमिकता दिँदै आएको बताउँदै यस पटक पार्टीले प्रतिरोधात्मक क्षमतासहितको समावेशी पूर्वाधार विकासलाई प्राथमिकतामा राखेर चुनावी घोषणापत्र तयार गरिरहेको जानकारी दिनुभयो । उहाँले भन्नुभयो, “प्रतिरोधात्मक क्षमतासहितको समावेशी पूर्वाधार विकास भनेको पैदलयात्री, आपाङ्गता भएका व्यक्तिलगायत सबै प्रकारका फरक क्षमता भएका व्यक्तिका लागि पूर्वाधार निर्माण गर्नु हो ।” त्यसै गरी कम खर्च र समयमा सहज रूपमा बढी दुरीको यात्रा गर्न सकिने, मुलुकको समग्र विकासमा सहयोग पुग्न सक्ने, उत्पादन र बजार विस्तारीकरणलगायत समाजको हरेक क्षेत्रमा सहयोग पु¥याउन सक्ने खालको पूर्वाधार विकासलाई प्राथमिकतामा राखेर पार्टीले घोषणापत्र तयारीमा जुटेको उहाँले जानकारी दिनुभयो । त्यसै गरी पूर्वाधार विकासमा लगानी बढाउने र तीव्रता दिने विषयसमेत घोषणापत्रमा समेटिने उहाँले बताउनुभयो ।नेपाली कम्युनिस्ट पार्टीका प्रवक्ता अग्निप्रसाद सापकोटाले अहिलेको बदलिँदो परिवेशमा पार्टीले परम्पराभन्दा यस पटक फरक र समयलाई सम्बोधन गर्ने किसिमले घोषणापत्र तयार गरिरहेको बताउँदै त्यसमा पनि पूर्वाधार विकासलाई विशेष प्राथमिकतासाथ अगडि बढाइएको जानकारी दिनुभयो । उहाँले भन्नुभयो, “पार्टीले घोषणापत्रमा पूर्वाधार विकासलाई उच्च प्राथमिकता दिएको छ । किनकि पूर्वाधार विकासबिना आर्थिक विकास र समृद्धि हुन सक्दैन ।”पार्टीले सपना बाँड्नेभन्दा कार्यान्वयन गर्न सकिने खालको पूर्वाधार विकाससहितको घोषणापत्र तयार गरिरहेको बताउँदै उहाँले भन्नुभयो, “कुनै पनि मुलुकको समृद्धि भन्नेबित्तिकै सुरुमा त्यहाँको पूर्वाधार विकास आउने गर्दछ । त्यसपछि मात्र अरू आउने गर्दछन् । त्यसैले यस पटक पूर्वाधार विकास हाम्रो चुनावी घोषणापत्रको केन्द्रबिन्दु हुने छ ।”राष्ट्रिय स्वतन्त्र पार्टीका प्रवक्ता मनीष झाले पार्टीले रणनीतिक पूर्वाधार विकाससहितको घोषणापत्र तयार गरिरहेको जानकारी दिनुभयो । उहाँका अनुसार पार्टीले आर्थिक परिणाम आउन सक्ने र राजस्व सङ्कलन हुने खालको पूर्वाधार विकाससहितको घोषणापत्र तयार गरिहेको छ ।उहाँले भन्नुभयो, “टुक्रे बजेट छर्ने होइन । यस्तो पूर्वाधार विकास होस्, जसको आर्थिक परिणाम आओस् । जसले रोजगारी सिर्जना गरोस् । मानिसको दैनिकीलाई सहज बनाओस् । हामीले यस प्रकारका रणनीति पूर्वाधारसहितको घोषणापत्र तयार गरिरहेका छौँ । मुलुकमा केही वर्षदेखि पूर्वाधारको नाममा राजनीतिक रूपमा आर्थिक लगानी भएको तथा आवश्यकताभन्दा पहुँचका आधारमा पूर्वाधारमा बजेट विनियोजन हुँदै आएको बताउँदै प्रवक्ता झाले यस प्रकारको प्रवृत्तिलाई चिर्ने गरी रास्वापाले पूर्वाधारको क्षेत्रमा घोषणापत्र तयार गरिरहेको जानकारी दिनुभयो । उहाँले भन्नुभयो, “अहिले मुलुकभरि विभिन्न पालिकामा एक हजारभन्दा बढी प्रवेशद्वार र स्वागतद्वार निर्माण गरिएका छन् । यस प्रकारको विकासबाट मुलुकले आर्थिक परिणाम पाउन सक्दैन । कसैले रोजगारी पाउन सक्दैन । राज्यले कर सङ्कलन गर्न सक्दैन । त्यसैले हाम्रो पार्टीले उत्पादनमूलक पूर्वाधार निर्माणसहितको घोषणापत्र तयार गरिरहेको छ ।”",
      "link": "https://gorkhapatraonline.com/news/190670",
      "image": "https://gorkhapatraonline.com/storage/media/334788/conversions/22-original-thumb.jpg"
    },
    {
      "slug": "190669",
      "title": "क्यान्सर विजेता जनचेतनामा सक्रिय",
      "timestamp": 1770163200000,
      "source": "gp",
      "content": "पहिले पहिले क्यान्सर रोगलाई लुकाइन्थ्यो तर समय बदलिँदै गएपछि क्यान्सर रोग लागेर विजेता क्यान्सरविरुद्धको जनचेतनामा सक्रिय भएर लाग्न थालेका छन् । क्यान्सरलाई जनचेतनाले रोग लाग्नबाट बचाउन सकिन्छ भन्ने उद्देश्यसाथ क्यान्सरको उपचारपछि विजेता भएका जनचेतनामा क्रियाशील हुन थालेका छन् ।",
      "longContent": "काठमाडौँ, माघ २१ गते । पहिले पहिले क्यान्सर रोगलाई लुकाइन्थ्यो तर समय बदलिँदै गएपछि क्यान्सर रोग लागेर विजेता क्यान्सरविरुद्धको जनचेतनामा सक्रिय भएर लाग्न थालेका छन् । क्यान्सरलाई जनचेतनाले रोग लाग्नबाट बचाउन सकिन्छ भन्ने उद्देश्यसाथ क्यान्सरको उपचारपछि विजेता भएका जनचेतनामा क्रियाशील हुन थालेका छन् । वरिष्ठ गायिका सङ्गीता शाक्य थापालाई १४ वर्षअघि क्यान्सर लागेको थियो । दाहिनेतिरको ग्लान्डमा बिस्तारै सुनिन थाल्यो । ग्लान्ड बिस्तारै बढेर आएपछि चिकित्सककहाँ परीक्षणका लागि जानुभयो । बायोप्सी गर्दा लिम्फोमा क्यान्सर भएको पत्ता लाग्यो । क्यान्सर रोग विशेषज्ञ डा. सुदीप श्रेष्ठकहाँ गएर उपचार गराउनुभयो । त्योबेला क्यान्सर ठिक भएको थियो । पुनः पाँच वर्षपछि बल्झियो । त्योबेला बोनम्यारो प्रत्यारोपण गर्नुपर्ने भयो । नेपालमा बोनम्यारो प्रत्यारोपण गर्न सम्भव थिएन । भारतको नयाँ दिल्लीस्थित राजीव गान्धी क्यान्सर अस्पतालमा गएर उपचार गराउनुभयो । सात महिना भारतमा बसेर उपचार गर्दा एक करोड रुपियाँभन्दा बढी खर्च भएको अनुभव सुनाउँदै गायिका शाक्यले भन्नुभयो, “भारतमा उपचार गर्दा करोडौँ लाग्ने उपचार नेपालमा सहजै हुनु पर्छ ।” पछिल्लो समय क्यान्सरको सम्पूर्ण उपचार नेपालमा हुनु पर्छ । विदेशमा गएर उपचार गराउँदा करोडौँ खर्च हुने गर्छ । भारतमा गएर उपचार गराएर आएपछि हालसम्म उहाँलाई केही भएको छैन । समय समयमा चिकित्सककहाँ गएर फलोअप परीक्षण गराइरहनुभएको छ । हाल शाक्यले क्यान्सरसम्बन्धी जनचेतना फैलाउँदै आउनुभएको छ । त्यति मात्र होइन, क्यान्सरसम्बन्धी गीत पनि गाउने गर्छु, शाक्यले थप्नुभयो, “क्यान्सर उपचारमा मनोबल सबैभन्दा ठुलो उपचार हो ।”यस्तै काठमाडौँ क्षेत्रपाटीकी सुजता तुलाधर कंसाकारलाई पाँच वर्षअघि स्तन क्यान्सर भएको थियो । हाल उहाँको क्यान्सर पूर्ण रूपमा निको भएको छ । प्रत्येक छ महिनामा क्यान्सरको फलोअपका लागि जानुहुन्छ । क्यान्सर लागिसकेपछि क्यान्सरविरुद्ध जनचेतनामा सक्रिय हुनुहुन्छ । म आफैँ पनि स्वास्थ्यप्रति धेरै सचेत थिएँ तर सचेत हुँदाहुँदै पनि क्यान्सर लाग्यो ।” आफ्नो क्यान्सरको उपचार नेपालमा नै सम्भव भएको तुलाधरको भनाइ  छ । नेपालमा उपचार हुने क्यान्सरका लागि विदेश जानु नपर्ने उहाँको सुझाव छ । हाल उहाँले क्यान्सर सपोर्ट समूहमार्फत क्यान्सरविरुद्धको जनचेतना फैलाउँदै आउनुभएको छ । यी दुई पात्र मात्र हुनुहुन्छ, क्यान्सरविरुद्धको जनचेतनामा लाग्ने क्यान्सर विजेता सयौँको सङ्ख्यामा हुनुहुन्छ । वरिष्ठ क्यान्सर रोग विशेषज्ञ डा. सुदीप श्रेष्ठले नेपालमा अपवादबाहेक सम्पूर्ण क्यान्सरको उपचार हुने गरेको दाबी गर्नुभयो । उहाँले नेपाल क्यान्सर अस्पतालमा मात्र वर्षमा तीन हजार नयाँ क्यान्सर रोगी थपिने गरेको जानकारी दिँदै सचेतनामा ध्यान दिनुपर्ने बताउनुभयो । उपचारभन्दा रोकथाममा जोड दिँदै उहाँले रोकथामका लागि जनचेतना आवश्यक रहेको बताउनुभयो । उहाँले अस्पतालमा फलोअपमा आउने बिरामी रहेको उल्लेख गर्दै नेपालमा फोक्सोको क्यान्सर सबैभन्दा बढी रहेको बताउनुभयो । महिलामा स्तन र पाठेघरको मुखको क्यान्सर रहेको छ । अस्पतलमा दैनिक दुई सय बिरामी ओपिडीमा आउने गर्छन् । क्यान्सर रोग विशेषज्ञ डा. अरुण शाहीले क्यान्सरको पहिलो चरणमा उपचार भएमा रोग पूर्ण रूपमा निको हुने बताउनुभयो ।  उहाँले क्यान्सरका चार चरणमध्ये शून्यदेखि तीन स्टेजको क्यान्सरलाई पूर्ण रूपमा निको पार्न सकिने र चार स्टेजको क्यान्सरलाई नियन्त्रण गर्न सकिने जानकारी गराउनुभयो । क्यान्सर रोग विशेषज्ञ डा. उज्ज्वल चालिसेले सुर्तीजन्य पदार्थको सेवन, अस्वस्थकर खानपिन, जीवनशैली, बिकीरणको प्रभाव, जीवाणुका कारण र वंशाणुगतलगायत क्यान्सरका मुख्य कारक रहेको बताउनुभयो । नेपालमा पुरुषमा फोक्सो, पेट, आन्द्रा, मुख र थाइराइडको क्यान्सर बढी देखिएको छ । महिलामा पाठेघरको मुखको क्यान्सर, स्तन, फोक्सो, पित्तथैली र डिम्बाशयको क्यान्सर प्रमुख छन् । यसैबिच बुधबार विश्व क्यान्सर दिवस विभिन्न कार्यक्रमको आयोजना गर्दै मनाइँदै छ । क्यान्सरविरुद्धको विभिन्न जनचेतनामूलक कार्यक्रमको आयोजना गर्दै विश्व क्यान्सर दिवस मनाइन्छ । हरेक वर्ष फेब्रुअरी ४ तारिखमा विश्वव्यापी रूपमा विश्व क्यान्सर दिवस मनाउने गरिन्छ । डा. चालिसेले क्यान्सर लाग्दैमा डराउनुपर्ने अवस्था नरहेको बताउनुभयो । उहाँले प्रारम्भिक चरणमा क्यान्सरको पहिचान भएमा पूर्ण रूपमा निको हुने बताउनुभयो ।",
      "link": "https://gorkhapatraonline.com/news/190669",
      "image": "https://gorkhapatraonline.com/storage/media/334785/conversions/cancer-original-thumb.jpg"
    },
    {
      "slug": "190668",
      "title": "समानुपातिकमा पुरुषभन्दा महिला उम्मेदवार बढी",
      "timestamp": 1770163200000,
      "source": "gp",
      "content": "निर्वाचन आयोगले आसन्न प्रतिनिधि सभा सदस्य निर्वाचनमा समानुपातिक निर्वाचन प्रणालीतर्फ राजनीतिक दलले पेस गरेका बन्दसूचीको अन्तिम नामावली प्रकाशन गरेको छ । पुस १३ र १४ गते राजनीतिक दलले पेस गरेका बन्दसूचीबाट ७६ जना हटाइएसँगै आयोगले मङ्गलबार बन्दसूचीको अन्तिम नामावली प्रकाशन गरेको हो । सार्वजनिक नामावली अनुसार प्रतिनिधि सभाको ११० सदस्यका लागि तीन हजार १३५ उम्मेदवार कायम भएका छन् ।",
      "longContent": "गोरखापत्र समाचारदाताकाठमाडौँ, माघ २१ गते  । निर्वाचन आयोगले आसन्न प्रतिनिधि सभा सदस्य निर्वाचनमा समानुपातिक निर्वाचन प्रणालीतर्फ राजनीतिक दलले पेस गरेका बन्दसूचीको अन्तिम नामावली प्रकाशन गरेको छ । पुस १३ र १४ गते राजनीतिक दलले पेस गरेका बन्दसूचीबाट ७६ जना हटाइएसँगै आयोगले मङ्गलबार बन्दसूचीको अन्तिम नामावली प्रकाशन गरेको हो । सार्वजनिक नामावली अनुसार प्रतिनिधि सभाको ११० सदस्यका लागि तीन हजार १३५ उम्मेदवार कायम भएका छन् । निर्वाचन आयोगका प्रवक्ता नारायणप्रसाद भट्टराईले उम्मेदवारको अन्तिम नामावली प्रकाशन भएको र तीन हजार १३५ उम्मेदवार कायम भएको बताउनुभयो । आयोगले सार्वजनिक गरेको सूची अनुसार अन्तिम नामावलीमा महिला उम्मेदवार एक हजार ७७२ र पुरुष उम्मेदवार एक हजार ३६३ जना रहेका छन् । समानुपातिकमा ६३ राजनीतिक दलबाट एकल र संयुक्त गरी ५७ चिह्न कायम भएका छन् । समानुपातिकतर्फको मतपत्रमा भने ५८ चिह्न कायम भइसकेका छन् । बन्दसूची पेस भएपछि जनता समाजवादी पार्टी नेपाल र लोकतान्त्रिक समाजवादी पार्टीबिच एकता भएपछि सूची संशोधन भएको थियो । सो अनुसार ५७ चिह्न कायम भएका हुन् । आयोगले सार्वजनिक गरेको सूची अनुसार नेपाल मजदुर किसान पार्टीबाट ११० कै नाम कायम भएको छ । यस्तै नेपाल लोकतान्त्रिक पार्टीका १२, राष्ट्रिय जनमोर्चाका ११० नै उम्मेदवार कायम भएका छन् । गतिशील लोकतान्त्रिक पार्टीका ११, जनता समाजवादी पार्टी नेपालका १०१ र नेकपा (माले) का ११० नै उम्मेदवार कायम भएका छन् । सार्वजनिक सूची अनुसार श्रम संस्कृति पार्टीका १००, नेपाल सद्भावना पार्टीका १०७, नेकपा (एमाले) का १०९ उम्मेदवार कायम भएका छन् । यस्तै जनमत पार्टीका १०६, राष्ट्रिय प्रजातन्त्र पार्टीका ११०, राष्ट्रिय स्वतन्त्र पार्टीका १०८ उम्मेदवार कायम भएका छन् । यस्तै नेपाली कांग्रेसका पनि १०८ उम्मेदवार कायम भएका छन् । पच्चिस हजारभन्दा बढी सहयोग बैङ्कबाट लिनुपर्नेयसैबिच प्रतिनिधि सभा निर्वाचमा उम्मेदवार बनेका व्यक्ति वा राजनीतिक दलले कसैले स्वैच्छिक रूपमा सहयोगस्वरूप दिएको २५ हजार रुपियाँभन्दा बढी रकम बैङ्क खातामार्फत मात्रै लिनुपर्ने भएको छ । निर्वाचन आयोगले स्वीकृत गरेको प्रतिनिधि सभा निर्वाचन प्रचारप्रसार बैङ्क खाता सञ्चालन तथा व्यवस्थापनसम्बन्धी कार्यविधि, २०८२ मा यो व्यवस्था उल्लेख गरिएको छ । आयोगले निर्वाचनलाई लक्षित गर्दै पहिलो पटक यस्तो कार्यविधि बनाएर स्वीकृत गरेको हो । कार्यविधि मङ्गलबार सार्वजनिक गरिएको हो र यो कार्यविधि तुरुन्त लागु हुने आयोगले जनाएको छ । निर्वाचनमा राजनीतिक दल तथा उम्मेदवारबाट हुने निर्वाचन प्रचारप्रसारका लागि प्राप्त हुने स्वैच्छिक आर्थिक सहयोगको रकमलाई पारदर्शी बनाउने उद्देश्यले बैङ्क खाता कार्यविधि स्वीकृत गरेको हो । त्यस्तो प्रचारप्रसारका लागि राजनीतिक दल एवं उम्मेदवारले गर्ने खर्चलाई मितव्ययी र पारदर्शी बनाई निर्वाचन सुशासन कायम गर्न हुने अपेक्षा आयोगले गरेको छ ।",
      "link": "https://gorkhapatraonline.com/news/190668",
      "image": "https://gorkhapatraonline.com/storage/media/334784/conversions/Nirbachan_aayog-original-thumb.jpg"
    },
    {
      "slug": "190667",
      "title": "सामाजिक सञ्जाल विधेयक फिर्ता लिइने",
      "timestamp": 1770163200000,
      "source": "gp",
      "content": "सरकारले सामाजिक सञ्जालको सञ्चालन, प्रयोग तथा नियमन गर्ने सम्बन्धमा व्यवस्था गर्न बनेको विधेयक, २०८१ सङ्घीय संसद्बाट फिर्ता लिने निर्णय गरेको छ । प्रधानमन्त्री तथा मन्त्रीपरिषद्को कार्यालयमा मङ्गलबार बसेको मन्त्रीपरिषद् बैठकले सो निर्णय गरेको हो ।",
      "longContent": "गोरखापत्र समाचारदाताकाठमाडौँ, माघ २१ गते । सरकारले सामाजिक सञ्जालको सञ्चालन, प्रयोग तथा नियमन गर्ने सम्बन्धमा व्यवस्था गर्न बनेको विधेयक, २०८१ सङ्घीय संसद्बाट फिर्ता लिने निर्णय गरेको छ । प्रधानमन्त्री तथा मन्त्रीपरिषद्को कार्यालयमा मङ्गलबार बसेको मन्त्रीपरिषद् बैठकले सो निर्णय गरेको हो । बैठकका निर्णय सार्वजनिक गर्दै सरकारका प्रवक्ता एवं गृहमन्त्री ओमप्रकाश अर्यालले भन्नुभयो,  “सामाजिक सञ्जालको सञ्चालन प्रयोग तथा नियमन गर्ने सम्बन्धमा व्यवस्था गर्न बनेको विधेयक २०८१ सङ्घीय संसद्बाट फिर्ता लिन स्वीकृति प्रदान गर्ने निर्णय गरेको छ ।” सामाजिक सञ्जालको प्रयोगलाई व्यवस्थित, मर्यादित र सुरक्षित बनाउने भन्दै तत्कालीन सञ्चार तथा सूचना प्रविधिमन्त्री पृथ्वीसुब्बा गुरुङले यो विधेयक ल्याउनुभएको थियो । सो विधेयक २०८१ माघ १५ गते राष्ट्रिय सभामा दर्ता भएको थियो । त्यसै गरी बैठकले सिंहदरबार परिसरमा निर्माणाधीन सङ्घीय संसद् भवनपरिसरमा जेनजी आन्दोलनका सहिदको सालिक बनाउने निर्णयसमेत गरेको हो । सरकारका प्रवक्ता अर्यालले संसद् भवन परिसरमा जेनजी आन्दोलनका सहिदहरूको सालिक बनाउने गरी सिंहदरबारपरिसरको गुरुयोजना संशोधन गर्न स्वीकृति दिने निर्णय भएको जानकारी दिनुभयो ।",
      "link": "https://gorkhapatraonline.com/news/190667",
      "image": "https://gorkhapatraonline.com/storage/media/334783/conversions/omprakash-aryal_Home-minister-original-thumb.jpg"
    },
    {
      "slug": "190666",
      "title": "रुकुमपश्चिममा रोचक प्रतिस्पर्धा",
      "timestamp": 1770163200000,
      "source": "gp",
      "content": "रुकुमपश्चिममा शान्ति प्रक्रियापछिका सबै निर्वाचनमा विजयी भएका प्रगतिशील लोकतान्त्रिक पार्टी (प्रलोपा) का नेता जनार्दन शर्मा यस पटक उहाँसहित ११ जना उम्मेदवार चुनावी मैदानमा हुनुहुन्छ ।",
      "longContent": "राजु लामिछानेरुकुमपश्चिम, माघ २१ गते । रुकुमपश्चिममा शान्ति प्रक्रियापछिका सबै निर्वाचनमा विजयी भएका प्रगतिशील लोकतान्त्रिक पार्टी (प्रलोपा) का नेता जनार्दन शर्मा यस पटक उहाँसहित ११ जना उम्मेदवार चुनावी मैदानमा हुनुहुन्छ । आगामी प्रतिनिधि सभा सदस्य निर्वाचनमा माओवादी मूलका चारसहित ११ उम्मेदवार चुनावी मैदानमा हुनुहुन्छ । विगतमा जनार्दनलाई जिताउन सहयोग गर्ने नै अहिले प्रतिस्पर्धामा हुनुहुन्छ । २०६४ सालको पहिलो संविधान सभा निर्वाचन हुँदै २०७०, २०७४ र २०७९ मा भारी मतका साथ निर्वाचित जनार्दनलाई अहिले जितको अन्योल छ । माओवादी युद्धकालदेखि नै प्रचण्डको सहयात्री रहनुभएका जनार्दनले प्रचण्डको साथ छाडेर प्रलोपाबाट चुनावी मैदानमा हुनुहुन्छ । सशस्त्र जनयुद्ध तथा माओवादी मूलधारको राजनीतिमा प्रचण्डको पक्षमा सतिसाल झैँ उभिने जनार्दनको विपक्षमा अहिले प्रचण्डकै नेतृत्वको नेपाली कम्युनिस्ट पार्टीका गोपाल शर्मा उभिनुभएको छ । गोपाल शर्मा विगतका निर्वाचनमा जनार्दन शर्माको चुनावी अभियानका कमान्डर, गृहमन्त्री हुँदाका स्वकीय सचिव, कर्णाली प्रदेश सरकारका पूर्वआर्थिक मामिला तथा योजनामन्त्री हुनुहुन्छ । जिल्लाका ७३ वटै वडामा बलियो पार्टी संरचना निर्माण गरेर चुनावी अभियान तीव्र पारेका गोपाल शर्माले रुकुममा कम्युनिस्ट आन्दोलन र विरासत जोगाउन सफल हुने दाबी गर्नुभएको छ । जनार्दनसँग गोपाल शर्मासहित माओवादी मूलका अन्य तीन जना पनि चुनावी मैदानमा उत्रिनुभएको छ । नेपाल कम्युनिस्ट पार्टी (माओवादी) बाट चन्द्रबहादुर बुढा र राष्ट्रिय स्वतन्त्र पार्टीबाट मानबहादुर शाही उम्मेदवार हुनुहुन्छ । शाही माओवादी केन्द्रको रुकुम–काठमाडौँ सम्पर्क समिति र अघिल्लो प्रदेश सभा निर्वाचनमा माओवादीलाई जिताउन सक्रिय भूमिका निर्वाह गर्ने युवा नेता हुनुहुन्छ । नयाँ उम्मेदवारनेपाली कांग्रेसले युवा नेता राजु केसीलाई चुनावमा उतारेको छ । जेनजी आन्दोलनको मर्म, पुस्तान्तरणको माग र उच्च व्यावसायिक छविका कारण केसीले जित्ने आकलन कांग्रेसजनमा छ । माओवादीको मत विभाजन, प्रलोपासँगको चुनावी गठबन्धनमा असन्तुष्ट एमाले कार्यकर्ताको मतसमेत थपेर आफू विजयी हुने दाउमा राजु केसी हुनुहुन्छ । जिल्ला पार्टीबाट उम्मेदवार सिफारिस नभए पनि केसीले टिकट ल्याएपछि कांग्रेसको एक टोली रुष्ट रहेकाले आफ्नै पार्टी मिलाउन कांग्रेसमा हम्मे परेको छ । विगतको मत आँकडा २०७९ सालको प्रतिनिधि सभा सदस्य निर्वाचनमा नेकपा (माओवादी केन्द्र), नेपाल समाजवादी पार्टी र नेपाली कांग्रेसबिचको गठबन्धनबाट साझा उम्मेदवार रहनुभएका जनार्दनले ३९ हजार ५४९ मत ल्याएर विजयी हुनुभएको थियो । एक्लै निर्वाचनमा होमिनुभएका नेकपा (एमाले) का उम्मेदवार नन्दराम देवकोटाले १२ हजार ९६१ मत प्राप्त गर्नुभएको थियो । समानुपातिकतर्फ माओवादी केन्द्र र नेपाल समाजवादी पार्टीको पार्टीको एकल चुनाव चिह्नको मत ३४ हजार ३४७, नेकपा एमालेको आठ हजार ७६९ र नेपाली कांग्रेसको आठ हजार ७६६ रहेको छ । त्यस्तै रास्वपाको एक हजार ८६६ र एकीकृत समाजवादीको एक हजार ५१० रहेको थियो । एमालेको साथले हौसलाएमालेले आफ्ना उम्मेदवार नन्दराम देवकोटाको उम्मेदवारी निष्क्रिय बनाएर शर्मालाई सघाउने आधिकारिक निर्णय गरेपछि देवकोटाकै नेतृत्वमा ५५५ सदस्यीय चुनाव परिचालन कमिटी गठन भएको छ । जसले प्रलोपामा हौसला थपेको छ । एमालेको मतले जनार्दनलाई राहत हुने देखिए पनि एमालेभित्र एकता भने देखिएको छैन । विगतमा आफैँसँग रहेका कार्यकर्ताले कति साथ दिन्छन् भन्ने कुराले जनार्दनको जित वा हार मापन गर्ने छ । यसमा रास्वपालगायत नयाँ दलप्रतिको लहरले समेत प्रभाव पार्ने देखिन्छ । पुराना दलभित्रको बेमेल, विभाजन, चुनावी गठबन्धन, अलग चुनाव चिह्नदेखि नयाँ दलप्रतिको आकर्षणका कारण यस पटकको निर्वाचनमा कुन दल र उम्मेदवारले जित हासिल गर्छ भनेर सजिलै आकलन गर्न कठिन छ ।",
      "link": "https://gorkhapatraonline.com/news/190666",
      "image": "https://gorkhapatraonline.com/storage/media/334787/conversions/543-original-thumb.jpg"
    },
    {
      "slug": "190665",
      "title": "पत्रकारले आफ्नो ओज घटाउन हुन्न : आचार्य",
      "timestamp": 1770076800000,
      "source": "gp",
      "content": "प्रेस काउन्सिल नेपालका अध्यक्ष डा. कुमार शर्मा आचार्यले पत्रकारले आफ्नो ओज घटाउन नहुने बताउनुभएको छ । उहाँले निर्वाचनको समयमा पत्रकार आचारसंहिताको पूर्णरुपमा पालना गरेमा पत्रकारको गरिमा नघट्ने बताउनु भयो ।",
      "longContent": "यज्ञप्रसाद सापकोटागुलरिया (बर्दिया), माघ २० गते । प्रेस काउन्सिल नेपालका अध्यक्ष डा. कुमार शर्मा आचार्यले पत्रकारले आफ्नो ओज घटाउन नहुने बताउनुभएको छ । उहाँले निर्वाचनको समयमा पत्रकार आचारसंहिताको पूर्णरुपमा पालना गरेमा पत्रकारको गरिमा नघट्ने बताउनु भयो । प्रेस काउन्सिल नेपालको आयोजना र पत्रकार महासंघ बर्दियाको समन्वयमा निर्वाचन आचारसंहिता र सञ्चार माध्यमसम्बन्धी अन्तरक्रिया कार्यक्रममा उहाँले सो कुरा बताउनुभएको हो । निर्वाचन आचारसंहिताभित्र पत्रकारहरू पनि पर्ने हुनाले सम्पूर्ण पत्रकार र सञ्चारमाध्यमले आचारसंहिता पूर्णरुपमा पालना गर्नुपर्ने बताउनुभयो । उहाँले भन्नुभयो, “तपाईहरु राज्यको चौथो अंग हो, छुट्टै गरिमा छ, आफ्नो गरिमा नघटाउनुस् । ”सञ्चार माध्यम मात्र नभएर पत्रकारिता गरिरहेका पत्रकारहरूले पनि सामाजिक सञ्जाल चलाउँदा आचारसंहिताको पालना गर्नुपर्ने उहाँले बताउनुभयो । प्रेस काउन्सिलले सम्पूर्ण पत्रकार र सञ्चारमाध्यमको अनुगमन र नियमन गरिरहेको उहाँको भनाइ छ । कार्यक्रममा बर्दियाका प्रमुख लालबहादुर मल्लले पत्रकारहरूलाई निर्वाचन आचारसंहिता पालना गर्न आग्रह गर्दै सबै पक्ष मिलेर निर्वाचनलाई सफल गराउनुपर्ने बताउनुभयो । नेपाल पत्रकार महासंघ जिल्ला शाखा बर्दियाका अध्यक्ष निर्मल घिमिरेले बर्दियाका पत्रकारहरूले पत्रकार आचारसंहिता पूर्णरुपमा पालना गरी जनतालाई सुसुचित गराइरहेको बताउनुभयो ।",
      "link": "https://gorkhapatraonline.com/news/190665",
      "image": "https://gorkhapatraonline.com/storage/media/334780/conversions/press-council-(1)-original-thumb.jpg"
    }
  ]
}