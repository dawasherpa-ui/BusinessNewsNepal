{
  "date": "2026-01-31T02:46:19.702Z",
  "news": [
    {
      "slug": "190174",
      "title": "बुढीगण्डकीमा लगानी गर्न निजी क्षेत्र तयार",
      "timestamp": 1769817600000,
      "source": "gp",
      "content": "नेपाल उद्योग वाणिज्य महासङ्घका अध्यक्ष चन्द्रप्रसाद ढकालले बुढीगण्डकी जलाशययुक्त जलविद्युत् आयोजना निर्माण तत्काल अगाडि बढाउन सम्बन्धित पक्षलाई आग्रह गर्नुभएको छ ।",
      "longContent": "गोरखापत्र समाचारदाताकाठमाडौँ, माघ १७ गते । नेपाल उद्योग वाणिज्य महासङ्घका अध्यक्ष चन्द्रप्रसाद ढकालले बुढीगण्डकी जलाशययुक्त जलविद्युत् आयोजना निर्माण तत्काल अगाडि बढाउन सम्बन्धित पक्षलाई आग्रह गर्नुभएको छ ।धादिङ उद्योग वाणिज्य सङ्घले आयोजना गरेको १० औँ धादिङ महोत्सवको उद्घाटन समारोहमा अध्यक्ष ढकालले लामो समयदेखि चर्चामा रहेको एक हजार दुई सय मेगावाट क्षमताको बुढीगण्डकी जलाशययुक्त जलविद्युत् आयोजना अगाडि बढाउनुपर्नेमा विशेष जोड दिनुभयो । साथै उहाँले सो अवसरमा बुढीगण्डकी जलाशययुक्त जलविद्युत् आयोजनाको निर्माण तत्काल अघि बढाउन दबाब दिने उद्देश्यले सञ्चालन गरिएको हस्ताक्षर अभियानमा हस्ताक्षरसमेत गर्नुभयो ।नेपालभरका उद्यमी, व्यवसायी तथा लगानीकर्ताको लगानीमा नेपाल डेभलपमेन्ट पब्लिक लिमिटेड (एनडिपी) कम्पनी स्थापना गरिएको र यस आयोजनामा स्रोतको कमी भएको भए निजी क्षेत्रका तर्फबाट यस कम्पनीमार्फत लगानी गर्न आफूहरू तयार रहेको समेत अध्यक्ष ढकालले बताउनुभयो । “नेपालमा जलविद्युत् विकासको अपार सम्भावना छ । जलविद्युत्को विकाससँगै यहाँका खनिज, कृषि उत्पादन तथा अन्य व्यवसायको सम्भावनालाई पनि थप उजागर गर्न सहयोग पुग्ने छ । आवश्यक परेमा हामी सहयोग गर्न तयार छौँ,” उहाँले भन्नुभयो । उहाँले धादिङ जिल्लामा रहेका कुनै पनि सम्भावनाका क्षेत्र खनिज, कृषि तथा अन्य कुनै पनि उद्यम, व्यवसायमा लगानी गर्न एनडिपी तयार रहेको समेत उल्लेख गर्नुभयो । उहाँले निजी क्षेत्रले कुनै पनि आयोजना तोकिएको समयमा, तोकिएको गुणस्तर र तोकिएकै बजेट र स्रोतमा सम्पन्न गर्ने गरेको बताउनुभयो ।“गत भदौको जेनजी आन्दोलनमा भएको घुसपैठका क्रममा निजी क्षेत्रका धेरै उद्योग, कलकारखाना, होटेल तथा व्यावसायिक प्रतिष्ठानमा आगजनी र क्षति भएको अवस्था थियो । निजी क्षेत्रका सबैले अहिले ती व्यवसाय मर्मतसम्भार र पुनर्निर्माण गर्दै सञ्चालनमा समेत ल्याइसकेका छौँ । निजी क्षेत्र कुनै पनि आयोजना तोकिएको समयमा, तोकिएको गुणस्तर र तोकिएकै बजेट र स्रोतमा सम्पन्न गर्ने गरेका छौँ,” उहाँले भन्नुभयो ।अध्यक्ष ढकालले निजी क्षेत्रमाथि भएका धरपकड र निजी व्यवसायमाथि गरिएको प्रहारले निजी क्षेत्र भयभित भएको बताउनुभयो । “निजी क्षेत्रले उत्पादन गरेको छ । पूर्वाधार निर्माण गरेको छ । सेवा दिएको छ । रोजगारी सिर्जना गरेको छ । राजस्व तिरेको छ तर निजी क्षेत्र किन सधैँ उपक्षित भएको छ,” उहाँले गुनासो गर्नुभयो ।अध्यक्ष ढकालले स्थानीय रूपमा आयोजना गरिने मेला महोत्सवले स्थानीय उत्पादनको प्रवर्धन तथा बजारीकरणमा उल्लेख्य भूमिका निर्वाह गर्ने बताउँदै यस्ता मेला महोत्सवलाई महासङ्घले सदैव प्राथमिकतामा राख्ने गरेको बताउनुभयो ।",
      "link": "https://gorkhapatraonline.com/news/190174",
      "image": "https://gorkhapatraonline.com/storage/media/333909/conversions/bu-has-original-thumb.jpg"
    },
    {
      "slug": "190173",
      "title": "खानेतेलको मूल्य अस्वाभाविक वृद्धि",
      "timestamp": 1769817600000,
      "source": "gp",
      "content": "खानेतेल (भटमास र सूर्यमुखी) को भाउ अस्वाभाविक रूपमा बढेको छ । नेपाल खुद्रा व्यापार सङ्घका अनुसार एक सातायता खानेतेल प्रतिलिटर ४० रुपियाँसम्म बढेको हो । माघको पहिलो सातासम्म प्रतिलिटर २४० रुपियाँ खुद्रामा बिक्री भइरहेको खानेतेल अहिले प्रतिलिटर २८५ देखि २९० रुपियाँसम्म पुगेको छ ।",
      "longContent": "गोरखापत्र समाचारदाता काठमाडौँ, माघ १७ गते । खानेतेल (भटमास र सूर्यमुखी) को भाउ अस्वाभाविक रूपमा बढेको छ । नेपाल खुद्रा व्यापार सङ्घका अनुसार एक सातायता खानेतेल प्रतिलिटर ४० रुपियाँसम्म बढेको हो । माघको पहिलो सातासम्म प्रतिलिटर २४० रुपियाँ खुद्रामा बिक्री भइरहेको खानेतेल अहिले प्रतिलिटर २८५ देखि २९० रुपियाँसम्म पुगेको छ ।सङ्घका कोषाध्यक्ष वसन्त महर्जनले खानेतेलको भाउ अस्वाभाविक रूपमा बढेकाले कारोबार गर्न नै समस्या रहेको गुनासो गर्नुभयो । ससानो पुँजी लगानी गरेर आमउपोक्ताको घरछेउसम्म सेवा दिने हामी व्यवसायीले दिनदिनै भाउ बढ्यो भनेर उपभोक्तासँग कसरी कारोबार गर्ने ? उहाँले प्रतिप्रश्न गर्नुभयो । सो सङ्घका वरिष्ठ उपाध्यक्ष नरेश खड्गीले अस्वाभाविक रूपमा दिनैपिच्छे भाउ बढ्दा व्यवसायी दोहोरो मारमा परेको गुनासो गर्नुभयो । उहाँले भन्नुभयो, “खुद्रा व्यापारीले थोकमा किन्दा बढेको भाउ तिरेर ल्याउनु पर्छ, यता उपभोक्ता महँगो भयो भनेर गुनासो गर्छन् अनि अर्कातिर सरकारी नियमनकारी निकायले हाम्रै पसलमा अनुगमन गरेर कारबाही गर्छ ।” त्यसैले गर्दा खुद्रा व्यापारी थोक व्यापारी, उपभोक्ता र सरकारको अनुगमनको तगारो भएर काम गर्नु परेको वरिष्ठ उपाध्यक्ष खड्गीले बताउनुुभयो । नेपाल खाद्य किराना तथा थोक व्यापार सङ्घका अध्यक्ष देवेन्द्रभक्त श्रेष्ठले नेपालमा तेल उत्पादन उद्योगले नेपालका लागि उत्पादन गरेको तेल भारतमा पठाउन थालेपछि भाउ बढेको बताउनुभयो । उहाँको अनुभवमा जब भारतमा खानेतेल महँगो भयो, तब नेपालका तेल उत्पादक उद्योगीले भटाभट भारतमा निर्यात गर्न थाले । खुला बजार अर्थतन्त्रमा तेलको सीमित उत्पादन भइरहेको अवस्थामा माग बढेपछि मूल्य बढ्नुलाई अस्वाभाविक मान्न नहुने तर्क थोक व्यापारी श्रेष्ठको छ । नेपालका खानेतेल उत्पादक उद्योगीले अमेरिकी डलरको भाउ बढ्दा कच्चा पदार्थको भाउ बढेको र जसका कारणले खानेतेलको भाउ बढेको स्वीकार गरेका छन् । कच्चा पदार्थको भाउ नै बढेपछि तेलको भाउ बढ्नुलाई अस्वाभाविक रूपमा लिन नमिल्ने तर्क उद्योगीले गरेका छन् । भन्सार विभागको तथ्याङ्क अनुसार चालु आर्थिक वर्ष २०८२/८३ को छ महिनामा नेपालबाट ६० अर्ब रुपियाँ बराबरको भटमास र सूर्यमुखी तेल निर्यात भएको छ । नेपालमा पर्याप्त तेल उत्पादन हुँदाहुँदै पनि उद्योगीले तेल भारत निर्यात गरेको हुँदा महँगीको मारमा नेपाली उपभोक्ता परेको अधिकारकर्मी बताउँछन् । उपभोक्ता अधिकारकर्मी माधव तिमिल्सेनाले नेपालका तेल उद्योगीले डलर र कच्चा पदार्थको बहानामा तेलको भाउ बढाउँदा सरकारका नियमनकारी निकाय मुकदर्शक बनेको टिप्पणी गर्नुभयो । कच्चा पदार्थको भाउ बढ्ने हल्ला हुनेबित्तिकै नेपालमा तेलको भाउ बढाउनु उद्योगीको बदमासी भएको तर्क उहाँको छ । वाणिज्य, आपूर्ति तथा उपभोक्ता संरक्षण विभागका महानिर्देशक रोशन ज्ञवालीले खानेतेलको मूल्य बढेको भन्ने गुनासोका आधारमा बजार अनुगमन भइरहेको र यसको कारणबारे बुझ्न तेल उत्पादक उद्योगीलाई विभागमा उपस्थिति हुन पत्राचार भएको जानकारी दिनुभयो । अनुगमनका क्रममा कच्चा पदार्थ महँगो भएर मूल्य बढेको भन्ने कुरा आएको छ तर दिनदिनै भाउ बढ्नुलाई स्वाभाविक रूपमा लिन नसिकएकाले उद्योगीलाई पत्राचार गरेको उहाँले जानकारी दिनुभयो ।",
      "link": "https://gorkhapatraonline.com/news/190173",
      "image": "https://gorkhapatraonline.com/storage/media/333908/conversions/khani-tel-original-thumb.jpg"
    },
    {
      "slug": "190172",
      "title": "बढ्यो विकास बैङ्कको नाफा",
      "timestamp": 1769817600000,
      "source": "gp",
      "content": "विकास बैङ्कको कुल नाफा ३१.८४ प्रतिशतले बढेको छ । कर्जा नोक्सानी घट्दै जाँदा चालु आर्थिक वर्ष २०८२/८३ को दोस्रो त्रैमाससम्म विकास बैङ्कको नाफामा सुधार देखिएको हो । ऋण असुलीमा क्रमिक सुधार र प्रोभिजनिङ खर्च घटेपछि बैङ्कको वित्तीय नतिजा सकारात्मक बनेको हो ।",
      "longContent": "गोरखापत्र समाचारदाताकाठमाडौँ, माघ १७ गते । विकास बैङ्कको कुल नाफा ३१.८४ प्रतिशतले बढेको छ । कर्जा नोक्सानी घट्दै जाँदा चालु आर्थिक वर्ष २०८२/८३ को दोस्रो त्रैमाससम्म विकास बैङ्कको नाफामा सुधार देखिएको हो । ऋण असुलीमा क्रमिक सुधार र प्रोभिजनिङ खर्च घटेपछि बैङ्कको वित्तीय नतिजा सकारात्मक बनेको हो ।नेपाल राष्ट्र बैङ्कले मौद्रिक नीतिमार्फत कर्जा पुनर्संरचना र पुनर्तालिकीकरणसम्बन्धी व्यवस्थाको प्रभाव देखिँदै जाँदा विकास बैङ्कको वित्तीय अवस्था सुधारोन्मुख देखिएको हो ।अहिले सञ्चालनमा रहेका १६ विकास बैङ्कमध्ये सप्तकोशी डेभलपमेन्ट बैङ्कबाहेक १५ वटाले दोस्रो त्रैमासिक वित्तीय विवरण सार्वजनिक गरिसकेका छन् । सार्वजनिक विवरण अनुसार १५ वटा बैङ्कले पुस मसान्तसम्म कुल तीन अर्ब ४० करोड ७४ लाख रुपियाँ खुद नाफा आर्जन गरेका छन्, जुन गत आवको सोही अवधिको तुलनामा ३१.८४ प्रतिशतले बढी हो । गत आवको दोस्रो त्रैमाससम्म विकास बैङ्कले दुई अर्ब ५८ करोड ४४ लाख रुपियाँ नाफा आर्जन गरेका थिए ।पुस मसान्तसम्म सबैभन्दा धेरै नाफा आर्जन गर्ने बैङ्कमा मुक्तिनाथ विकास बैङ्क रहेको छ । मुक्तिनाथले ६७ करोड २० लाख रुपियाँ खुद नाफा कमाएको छ, जुन अघिल्लो वर्षको तुलनामा ३३.५७ प्रतिशतले बढी हो ।मुक्तिनाथलाई पछ्याउँदै गरिमा विकास बैङ्कले ६३ करोड ५१ लाख रुपियाँ नाफा आर्जन गरेएको छ । यस्तै साइन रेसुङ्गा डेभलपमेन्ट बैङ्कले ४० करोड ४२ लाख, कामना सेवा विकास बैङ्कले ३९ करोड ४५ लाख र ज्योति विकास बैङ्कले ३१ करोड १२ लाख रुपियाँ नाफा आर्जन गरेका छन् ।महालक्ष्मी विकास बैङ्कले ३० करोड ५९ लाख, साङ्ग्रिला डेभलपमेन्ट बैङ्कले ३० करोड २५ लाख र लुम्बिनी विकास बैङ्कले २८ करोड ५३ लाख रुपियाँ नाफा आर्जन गरेका छन् । नाफा वृद्धिदरका आधारमा लुम्बिनी र साङ्ग्रिला अगाडि देखिएका छन् ।समीक्षा अवधिमा साल्पा विकास बैङ्क, सिन्धु विकास बैङ्क र नारायणी डेभलपमेन्ट बैङ्क भने घाटामा देखिएका छन् । उच्च खराब कर्जा र निरन्तर प्रोभिजनिङ दबाबका कारण यी बैङ्कको वित्तीय अवस्था कमजोर देखिएको हो ।चालु आवको दोस्रो त्रैमाससम्म आइपुग्दा सात विकास बैङ्कले खराब कर्जा अनुपात (एनपिएल) पनि घटाएका छन् । खराब कर्जा घटाउने बैङ्कमा गरिमा, साइन रेसुङ्गा, ज्योति, मितेरी, ग्रिन, साल्पा र सिन्धु विकास बैङ्क रहेका छन् ।सबैभन्दा थोरै खराब कर्जा मितेरी विकास बैङ्कको १.२३ प्रतिशत रहेको छ भने सबैभन्दा धेरै खराब कर्जा नारायणी विकास बैङ्कको ५७.४८ प्रतिशत रहेको छ । प्रकाशित विवरण अनुसार नाफा बढे पनि १० विकास बैङ्क मात्र लाभांश दिन सक्ने अवस्थामा देखिएका छन् भने पाँच बैङ्कको लाभांश क्षमता ऋणात्मक रहेको छ । सबैभन्दा धेरै लाभांश क्षमता कामना सेवा विकास बैङ्कको १५.३२ प्रतिशत रहेको छ ।",
      "link": "https://gorkhapatraonline.com/news/190172",
      "image": "https://gorkhapatraonline.com/storage/media/333907/conversions/Untitled-1-original-thumb.jpg"
    },
    {
      "slug": "190171",
      "title": "इपिएस रोस्टरको समय परिवर्तनको सम्भावना कम",
      "timestamp": 1769817600000,
      "source": "gp",
      "content": "रोजगार अनुमति प्रणाली (इपिएस) अन्तर्गत दक्षिण कोरिया जान ‘रोस्टर’ मा परेर जान नपाएका १२ हजार नेपाली श्रमिकको समय परिवर्तन हुने सम्भावना कम भएको बताइएको छ । कोरियास्थित नेपाली दूतावास र कोरियाको मानव संसाधन तथा सामाजिक विकास मन्त्रालयका प्रतिनिधि र रोजगारदाताबिच शुक्रबार कोरियामा भएको औपचारिक छलफलबाट रोस्टरको समय परिवर्तन हुने सम्भावना कम देखिएको हो ।",
      "longContent": "गोरखापत्र समाचारदाता काठमाडौँ, माघ १७ गते । रोजगार अनुमति प्रणाली (इपिएस) अन्तर्गत दक्षिण कोरिया जान ‘रोस्टर’ मा परेर जान नपाएका १२ हजार नेपाली श्रमिकको समय परिवर्तन हुने सम्भावना कम भएको बताइएको छ । कोरियास्थित नेपाली दूतावास र कोरियाको मानव संसाधन तथा सामाजिक विकास मन्त्रालयका प्रतिनिधि र रोजगारदाताबिच शुक्रबार कोरियामा भएको औपचारिक छलफलबाट रोस्टरको समय परिवर्तन हुने सम्भावना कम देखिएको हो ।नेपालका तर्फबाट कोरियामा रहेको नेपाली दूतावासले नेपाली श्रमिकका लागि एक पटकलाई रोस्टरको समय थप गर्न आग्रह गरेकोमा कोरिया पक्षले भने १७ देशमा एउटै नियम लागु हुने भएकाले नेपालका लागि मात्रै समय परिवर्तन गर्न नसक्ने जनाएको छ । कोरियास्थित नेपाली दूतावासका श्रम काउन्सिलर मैया कँडेलले इपिएस भाषा र सिप परीक्षा उत्तीर्ण गरेर रोस्टरमा रहेका नेपालीका लागि एक पटकलाई रोस्टरको समय परिवर्तन गर्न धेरै आग्रह गर्दा पनि त्यो सम्भव नदेखिएको जानकारी दिनुभयो । नेपालमा भने रोस्टरमा रहेको युवाले समय थप गरेर आफूहरू कोरिया जान पाउनुपर्ने भन्दै आन्दोलन तथा धर्ना गरिरहेका छन् ।श्रम, रोजगार तथा सामाजिक सुरक्षा मन्त्रालयले समेत कोरियाली पक्षसँग छलफल गरेर इपिएस प्रणालीमा देखिएका समस्या सम्बोधन गर्न नेपाली टोली दक्षिण कोरिया जाने तयारी भइरहेकाले आन्दोलन नगर्न आग्रह गर्दै आएको छ । रोस्टर अवधि थप्नुपर्ने, रोस्टरमा भएको ९० प्रतिशतको रोजगारी सुनिश्चित गर्नुपर्ने आदि माग उनीहरूका छन् । यसै गरी ‘फस्र्ट कम फस्ट सर्भ’ अनुसार इस्युको प्रबन्ध मिलाउने, रोस्टरमा रहेकालाई प्रथम प्राथमिकता दिई दोस्रो चरणको परीक्षा गराउने, क्षेत्र परिवर्तनलगायतका माग पनि राखिएका छन् ।",
      "link": "https://gorkhapatraonline.com/news/190171",
      "image": "https://gorkhapatraonline.com/storage/media/333906/conversions/EPS-korea_dcQGM0Uq0i-(1)-original-thumb.jpg"
    },
    {
      "slug": "190136",
      "title": "दक्षिण कोरियाको औद्योगिक उत्पादन वृद्धि ०.५ प्रतिशतमा सीमित",
      "timestamp": 1769731200000,
      "source": "gp",
      "content": "दक्षिण कोरियाको औद्योगिक उत्पादन सन् २०२५ मा पाँच वर्षमा सबैभन्दा कम दरमा वृद्धि भएको छ । तथ्याङ्क मन्त्रालयका अनुसार, राजनीतिक अनिश्चितताको प्रभावका कारण पहिलो अर्धवार्षिकमा औद्योगिक उत्पादन सूचकाङ्क मात्र ०.५ प्रतिशतले बढेको छ ।",
      "longContent": "सियोल, माघ १६ गते । दक्षिण कोरियाको औद्योगिक उत्पादन सन् २०२५ मा पाँच वर्षमा सबैभन्दा कम दरमा वृद्धि भएको छ । तथ्याङ्क मन्त्रालयका अनुसार, राजनीतिक अनिश्चितताको प्रभावका कारण पहिलो अर्धवार्षिकमा औद्योगिक उत्पादन सूचकाङ्क मात्र ०.५ प्रतिशतले बढेको छ । यो वृद्धि सन् २०२० पछि सबैभन्दा न्यून हो । गत वर्षको सुस्त वृद्धि मुख्य रूपमा राजनीतिक अस्थिरताका कारण भएको बताइएको छ । नयाँ सरकारले सन् २०२५ को जूनमा आकस्मिक राष्ट्रपति निर्वाचनमार्फत पदभार ग्रहण गरेको थियो । उद्योग गत विवरण अनुसार, निर्माण क्षेत्रको उत्पादन १.७ प्रतिशतले वृद्धि भएको छ भने सेवा क्षेत्रको उत्पादन १.९ प्रतिशतले बढेको छ । निर्माताले औसत क्षमता ७२.८ प्रतिशत कायम राखेका छन्, जुन अघिल्लो वर्षको ७२.७ प्रतिशतभन्दा थोरै बढी हो । यस वर्षको दोस्रो अर्धवार्षिकमा नयाँ सरकारले लागु गरेको नगद सहायता कार्यक्रमका कारण औद्योगिक वृद्धि प्राप्त भएको बताइएको छ । डिसेम्बर २०२५ मा कृषि, पशुपालन र मत्स्य पालन क्षेत्र बाहेक सबै उद्योगको उत्पादन सूचकाङ्क अघिल्लो महिनाको तुलनामा १.५ प्रतिशतले बढेको छ । त्यस्तै, खुद्रा बिक्री सूचकाङ्क ०.९ प्रतिशतले वृद्धि भएको छ भने सुविधा लगानी ३.६ प्रतिशतले घटेको छ । आगामी आर्थिक अवस्था मापन गर्ने प्रमुख आर्थिक सूचकाङ्क ०.६ अङ्कले बढेर १०३.१ पुगेको छ भने हालको आर्थिक अवस्था मापन गर्ने समसामयिक सूचकाङ्क ०.२ अङ्कले घटेर ९८.५ पुगेको छ । रासस/सिन्ह्वा",
      "link": "https://gorkhapatraonline.com/news/190136",
      "image": "https://gorkhapatraonline.com/storage/media/333864/conversions/south-korea-original-thumb.jpg"
    },
    {
      "slug": "190134",
      "title": "क्यानाडालाई विमानमा ५० प्रतिशत कर लगाउने ट्रम्पको चेतावनी",
      "timestamp": 1769731200000,
      "source": "gp",
      "content": "अमेरिकी राष्ट्रपति डोनाल्ड ट्रम्पले बिहीबार क्यानाडालाई अमेरिकामा बिक्री हुने कुनै पनि विमानमा ५० प्रतिशत कर लगाउने चेतावनी दिनु भएको छ ।",
      "longContent": "वासिङ्टन, माघ १६ गते । अमेरिकी राष्ट्रपति डोनाल्ड ट्रम्पले बिहीबार क्यानाडालाई अमेरिकामा बिक्री हुने कुनै पनि विमानमा ५० प्रतिशत कर लगाउने चेतावनी दिनु भएको छ । क्यानाडाले जर्जियास्थित गल्फस्ट्रीम एयरोस्पेसका जेट विमानलाई प्रमाणीकरण गर्न अस्वीकार गरेको आरोप लगाउँदै ट्रम्पले बदला स्वरूप यस्तो कदम चाल्न सकिने बताउनु भएको हो ।सामाजिक सञ्जालमा गरिएको पोस्टमा ट्रम्पले क्यानाडाले आफ्नो निर्णय तुरुन्त सच्याएन भने अमेरिकामा बेचिने सबै क्यानाडाली विमानमा उच्च कर लगाइने उल्लेख गर्नु भएको छ । उहाँले बोम्बार्डियरका ग्लोबल एक्सप्रेस व्यापारिक जेटको प्रमाणपत्र रद्द गर्ने प्रक्रिया अघि बढाइएको दाबी पनि गर्नु भएको छ । उड्डयन विश्लेषण कम्पनी सिरियमका अनुसार हाल अमेरिकामा दर्ता भएर सञ्चालनमा रहेका करिब १५० ग्लोबल एक्सप्रेस विमान छन् ।बोम्बार्डियर र गल्फस्ट्रीम व्यापारिक जेट बजारका प्रत्यक्ष प्रतिस्पर्धी हुन् । बोम्बार्डियरले विज्ञप्ति जारी गर्दै राष्ट्रपति ट्रम्पको अभिव्यक्तिलाई गम्भीर रूपमा लिएको र क्यानाडा सरकारसँग निरन्तर सम्पर्कमा रहेको जनाएको छ । कम्पनीले आफ्ना सबै विमान अमेरिकी सङ्घीय उड्डयन प्रशासनका मापदण्ड अनुसार पूर्ण रूपमा प्रमाणित रहेको र अमेरिकामा आफ्नो सञ्चालन विस्तार भइरहेको स्पष्ट पारेको छ ।क्यानाडा सरकारका प्रवक्ताले यस विषयमा तत्काल प्रतिक्रिया दिएका छैनन् । तर म्याकगिल विश्वविद्यालयका उड्डयन विज्ञ जोन ग्रेडेकले प्रमाणीकरण सुरक्षा विषयसँग सम्बन्धित हुने र व्यापारिक कारणले प्रमाणपत्र रद्द गर्नु अभूतपूर्व हुने बताउनु भएको छ । उहाँका अनुसार व्यापार युद्धको सन्दर्भमा यो कदम चरम दबाबको नयाँ सङ्केत हुन सक्छ ।यसअघि सन् २०१७ मा पहिलो ट्रम्प प्रशासनका बेला अमेरिकी वाणिज्य मन्त्रालयले बोम्बार्डियरमाथि अनुचित सरकारी अनुदानको आरोप लगाउँदै शुल्क लगाएको थियो । तर पछि अमेरिकी अन्तर्राष्ट्रिय व्यापार आयोगले क्यानाडाली कम्पनीले अमेरिकी उद्योगलाई क्षति नपुर्याएको ठहर गरेको थियो ।विश्लेषकका अनुसार यदि अमेरिकी बजार बोम्बार्डियरका लागि बन्द भयो भने क्युबेकस्थित यस कम्पनीलाई ठूलो आर्थिक झट्का पुग्ने छ । क्यानाडाका अन्य विमान निर्माता तथा क्यानाडामा उत्पादन हुने एयर बसका परियोजनामा समेत यसको प्रभाव पर्न सक्ने अनुमान गरिएको छ । रासस/एपी",
      "link": "https://gorkhapatraonline.com/news/190134",
      "image": "https://gorkhapatraonline.com/storage/media/333861/conversions/Trump-original-thumb.jpg"
    },
    {
      "slug": "190118",
      "title": "अर्थ मन्त्रालयको दोस्रो त्रैमासिक कार्यप्रगतिः पुँजीगत खर्च घट्यो, राजस्वमा डेढ खर्बको खाडल",
      "timestamp": 1769731200000,
      "source": "gp",
      "content": "अर्थ मन्त्रालयले चालु आर्थिक वर्ष २०८र८३ को दोस्रो त्रैमासमा सम्पन्न गरेका कामकारबाही र उपलब्धि सार्वजनिक गरेको छ ।",
      "longContent": "काठमाडौँ, माघ १६ गते ।अर्थ मन्त्रालयले चालु आर्थिक वर्ष २०८र८३ को दोस्रो त्रैमासमा सम्पन्न गरेका कामकारबाही र उपलब्धि सार्वजनिक गरेको छ ।मन्त्रालयले बजेट कार्यान्वयन, राजस्व व्यवस्थापन, कानुनी सुधार, वित्तीय सङ्घीयता, वित्तीय क्षेत्र सुधार, योजना–अनुगमन र प्रशासनिक व्यवस्थापनसम्बन्धी विस्तृत प्रगति विवरण सार्वजनिक गर्दै राज्यकोष व्यवस्थापन, निर्वाचन खर्च, राजस्व प्रशासन सुदृढीकरण तथा सुशासन प्रवर्द्धनमा केन्द्रित प्रयास अघि बढाएको जनाएको छ ।मन्त्रालयका अनुसार पुस मसान्तसम्ममा वार्षिक लक्ष्यको ४६ दशमलव ०६ प्रतिशत बजेट खर्च भएको छ । यो गत आर्थिक वर्षको सोही अवधिको तुलनामा १० दशमलव ७५ प्रतिशतले बढी हो । चालु आवका लागि सरकारले  १९ खर्ब ६४ अर्ब ११ करोडको बजेट विनियोजन गरेकामा पुस मसान्तसम्म  नौ खर्ब चार अर्ब ६४ करोड ४३ लाख खर्च भएको छ । चालु शीर्षकमा  ११ खर्ब ८० अर्ब ९८ करोड विनियोजन भएकामा ४० दशमलव ८२ प्रतिशत अर्थात् चार खर्ब ८२ अर्ब १० करोड ८० लाख र पुँजीगत शीर्षकमा चार खर्ब सात अर्ब ८८ करोड ८० लाख विनियोजन भएकामा ११ दशमलव ६६ प्रतिशत अर्थात्  ४७ अर्ब ५४ करोड ४० लाख खर्च भएको जनाइएको छ । गत आवको तुलनामा यस अवधिको कुल चालु खर्च तीन दशमलव ३५ प्रतिशतले वृद्धि भएको छ भने पुँजीगत खर्च चार दशमलव ८६ प्रतिशतले घटेको छ । यस्तै, वित्तीय व्यवस्थातर्फको खर्च ५३ दशमलव २९ प्रतिशतले बढेको मन्त्रालयको प्रतिवेदनमा उल्लेख छ ।विवरणअनुसार पुँजीगत खर्चमा कमजोर मात्र नभई राजस्व सङ्कलनमा पनि ठूलो चाप देखिएको छ । चालु आवका लागि सरकारले कुल  १४ खर्ब ४० अर्बको राजस्व उठाउने लक्ष्य राखेको छ भने पुस मसान्तसम्ममा  सात खर्ब ११ अर्ब २० करोड ७९ लाख राजस्व उठाउने भनिएको थियो, तर यस अवधिमा  पाँच खर्ब ८१ अर्ब ४० करोड ७२ लाख बराबर मात्रै राजस्व उठेको छ । जुन लक्ष्यभन्दा  एक खर्ब २९ अर्ब ८० करोड कम हो ।यस्तै, बेरुजु फछ्र्यौटमा पनि अर्थ मन्त्रालय कमजोर देखिएको छ । मन्त्रालयको कुल  एक खर्ब २५ अर्ब बेरुजु रहेकामा यस अवधिमा  आठ अर्ब मात्र फर्छ्यौट भई  एक खर्ब १७ अर्ब कायम भएको प्रगति प्रतिवेदनमा उल्लेख छ । जुन छ दशमलव चार प्रतिशतको प्रगति हो ।प्रतिनिधिसभा र राष्ट्रियसभ निर्वाचन व्यवस्थापनमा केन्द्रित स्रोत सहमति र निकासालाई मन्त्रालयले प्राथमिकता दिएको देखिन्छ । आगामी फागुन २१ का लागि तय भएको प्रतिनिधिसभा सदस्य निर्वाचनका लागि निर्वाचन आयोगलाई गत कात्तिक १८ मा  चार अर्ब ९६ करोड ६६ लाख र गत मङ्सिर २० मा थप  एक अर्ब ७७ करोड ९० हजार गरी कुल  छ अर्ब ७३ करोड ६६ लाख ९० हजार बराबरको स्रोत सहमति प्रदान गरिएको छ । यसैगरी, राष्ट्रिय अनुसन्धान विभागलाई  दुई करोड ८० लाख र नेपाली सेनालाई सुरक्षा उपकरण खरिदका लागि  चार करोड ४२ लाख ५० हजार बराबर स्रोत सहमति दिइएको छ । गृह मन्त्रालय तथा अन्तर्गतका निकायलाई प्रतिनिधिसभा निर्वाचनका लागि  १० अर्ब ३९ करोड ३४ लाख ८० हजार बराबरको स्रोत सहमति प्रदान गरिएको छ भने नेपाली सेनालाई निर्वाचनकै लागि चालु खर्चतर्फ  एक अर्ब ९४ करोड ६८ लाख ५५ हजारको स्रोत सहमति दिइएको छ । यस्तै, राष्ट्रियसभा सदस्य पदको निर्वाचनका लागि निर्वाचन आयोगलाई  चार करोड ३१ लाख ७९ हजार स्रोत सहमति प्रदान भई उक्त रकम निकासासमेत भइसकेको छ । प्रतिनिधिसभा निर्वाचनका लागि निर्वाचन आयोगलाई गत पुस मसान्तसम्ममा कूल  छ अर्ब ३१ करोड निकासा गरिएको मन्त्रालयले जनाएको छ ।राजस्व व्यवस्थापनतर्फ सबै भन्सार कार्यालयमा ‘ग्याट भ्यालुएसन’ प्रणालीको पूर्ण पालना सुनिश्चित गर्न अनलाइन मूल्याङ्कन प्रणाली प्रारम्भ गरिएको जनाइएको छ । यस अवधिमा नेपाल–मौरिसस दोहोरो करमुक्ति सम्झौतासम्बन्धी विवाद समाधान गर्दै डोल्मा इम्प्याक्ट फण्डको पुँजीगत लाभमा करकट्टीको द्विविधा सम्बोधन गरिएको छ । यसैगरी, नेपाल–मौरिससबीचको दोहोरो करमुक्ति सम्झौता खारेज गरिएको र आयकर ऐन, २०५८ लागू हुनुअघि सम्पन्न सम्झौताबारे कूटनीतिक माध्यमबाट जानकारी गराइएको जनाइएको छ ।भन्सार ऐन, २०८२ कार्यान्वयनमा ल्याइँदै भन्सार नियमावली, २०८२ को मस्यौदा कानुन मन्त्रालयमा पठाइएको छ । भन्सार व्यवस्थापन गोष्ठी सम्पन्न गर्नुका साथै उच्चस्तरीय केन्द्रीय राजस्व चुहावट नियन्त्रण समितिको मासिक बैठकमार्फत राजस्व चुहावट नियन्त्रणमा बहुपक्षीय समन्वय गरिएको छ ।सेवा प्रवाहमा गुनासो व्यवस्थापन प्रणाली विकास गरिएको तथा हेलो सरकारलगायत माध्यमबाट प्राप्त गुनासो निरन्तर सम्बोधन गरिएको मन्त्रालयले जनाएको छ ।यस्तै, गैरकर राजस्वका दर परिमार्जनमा विभिन्न निकायलाई सहमति प्रदान गरिएको छ । सार्वजनिक सेवा प्रवाहका कागजातमा आय टिकटको सट्टा हुलाक टिकट टाँस्ने व्यवस्था हटाइएको छ । सिरहाको रामकुमार शारदा उमाप्रसाद मुरारका अस्पतालको व्यक्तिका नाममा रहेको जग्गा निःशुल्क हस्तान्तरणका लागि पुँजीगत लाभकर छुट दिने निर्णय पनि यस अवधिको भएको प्रतिवेदनमा जनाइएको छ ।कानुन तथा फैसला कार्यान्वयनतर्फ वैकल्पिक विकास वित्त परिचालन ऐन, २०८१ सङ्घीय संसद्मा दर्ता गराएको छ । भुक्तानी तथा फर्छ्यौट ऐन संशोधन, भन्सार नियमावली, आर्थिक कार्यविधि तथा वित्तीय उत्तरदायित्व नियमावली, बहुवर्षीय आयोजनाको स्रोत सहमति मापदण्ड र सम्पत्ति शुद्धीकरण निवारण नियमावली स्वीकृत भई नेपाल राजपत्रमा प्रकाशित गरिएका छन् । यसैगरी मन्त्रालय विपक्षी भएका विभिन्न ५८ वटा रिट निवेदनमा लिखित जवाफ तयारी र प्रतिरक्षा गरिएको जनाइएको छ । एमसिसी कम्प्याक्टअन्तर्गतका कम्पनीलाई आयकर छुट, विभिन्न राजस्व छुटसम्बन्धी सूचना, नगद कारोबार सीमा निर्धारण, विदेशी मुद्रा निकासी–पैठारी प्रतिबन्धलगायत सूचना नेपाल राजपत्रमार्फत सार्वजनिक गरिएको र अदालतका २६ वटा आदेश तथा फैसलाको कार्यान्वयनका लागि सम्बन्धित निकायमा पत्राचार गरिएको जनाइएको छ ।वित्तीय सङ्घीयता सुदृढीकरणतर्फ तेस्रो राष्ट्रिय सार्वजनिक वित्तीय व्यवस्थापन सुधार रणनीति कार्यान्वयनका लागि सबै तहका सरकारलाई पत्राचार गरिएको छ ।अनुत्पादक खर्च कटौती, मितव्ययिता र आयोजना पुनःप्राथमिकीकरणसम्बन्धी मन्त्रिपरिषद् निर्णय स्थानीय तहसम्म कार्यान्वयनका लागि पठाइएको छ भने अन्तरसरकारी वित्त परिषद्को बैठकबाट २३ वटा निर्णय कार्यान्वयनका लागि पठाइएका छन् ।यसैगरी, अर्थ मन्त्रालयले पछिल्लो छ महिनामा संविधानविपरीत स्थानीय तहले ढुवानीमा कर असुल नगर्न निर्देशन दिएको छ भने प्राकृतिक स्रोतको रोयल्टी बाँडफाँट परिमार्जनसम्बन्धी प्रस्तावमा छलफल गरेको छ । सार्वजनिक वित्तीय व्यवस्थापन सुधार निर्देशिका संशोधन र निर्देशक समितिको बैठक सम्पन्न गरेको छ ।वित्तीय क्षेत्र विकास रणनीति २०८२ र ८३–२०८६ र ८७ मन्त्रिपरिषद्बाट स्वीकृत भएको छ । पाँच लाख रुपैयाँभन्दा माथिको नगद कारोबारमा प्रतिबन्ध, भारतीय मुद्रा आवतजावत सीमा परिमार्जन, नेप्से पुनःसंरचना समिति गठन, पुँजी बजार सुधार प्रतिवेदन कार्यान्वयन, सहुलियतपूर्ण कर्जाको ब्याज अनुदानबापत  नौ अर्ब ८० करोड निकासाजस्ता निर्णय कार्यान्वयनमा आएको प्रतिवेदनमा उल्लेख छ ।यस्तै, विगुल र हेलो सरकारमार्फत प्राप्त ९१ गुनासो फर्छ्यौट गरिएको, वार्षिक नीति तथा कार्यक्रम कार्यान्वयनको मासिक प्रगति प्रणालीमा अद्यावधिक गरिएको, सङ्गठन तथा व्यवस्थापन सर्वेक्षणबाट ३२३ दरबन्दी कटौती भई २२ करोड बराबर दायित्व बचत र बेरुजु फछ्र्यौटमा ६ दशमलव ४ प्रतिशत प्रगति देखिएको मन्त्रालयले जनाएको छ । रासस",
      "link": "https://gorkhapatraonline.com/news/190118",
      "image": "https://gorkhapatraonline.com/storage/media/333823/conversions/Artha-mantralaya-finance-ministry-original-thumb.jpg"
    },
    {
      "slug": "190081",
      "title": "सुनचाँदीको भाउ घट्यो",
      "timestamp": 1769731200000,
      "source": "gp",
      "content": "स्थानीय बजारमा आज सुनचाँदीको मूल्य घटेका छ । बिहीबारको तुलनामा दुवै धातुको मूल्य घटेको हो ।",
      "longContent": "काठमाडौँ, माघ १६  गते ।  स्थानीय बजारमा आज सुनचाँदीको मूल्य घटेका छ । बिहीबारको तुलनामा दुवै धातुको मूल्य घटेको हो ।नेपाल सुनचाँदी व्यवसायी महासङ्घका अनुसार आज एक तोला छापावाल सुनको मूल्य तीन लाख १८ हजार ८०० र त्यति नै चाँदीको मोल सात हजार ६५ कायम भएको छ ।बिहीबार एक तोला छापावाल सुनको मूल्य तीन लाख ३९ हजार ३०० र त्यति नै चाँदीको मोल सात हजार ५०५ कायम भएको थियो ।गत बुधबार एक तोला छापावाल सुनको मूल्य तीन लाख १८ हजार ८०० र त्यति नै चाँदीको मोल सात हजार ३०० कायम भएको थियो । यसैगरी, गत मङ्गलबार एक तोला छापावाल सुनको मूल्य  तीन लाख नौ हजार ३०० त्यति नै चाँदीको मोल  छ हजार ८७० कायम भएको थियो । अन्तर्राष्ट्रिय सञ्चार माध्यमहरूका अनुसार आज अन्तर्राष्ट्रिय बजारमा एक औँस सुन पाँच हजार ५३७ र त्यति नै परिमाणको सेतो धातु ११७ अमेरिकी डलरमा कारोबार भइरहेको छ । रासस",
      "link": "https://gorkhapatraonline.com/news/190081",
      "image": "https://gorkhapatraonline.com/storage/media/333749/conversions/gold1616-original-thumb.jpg"
    },
    {
      "slug": "190026",
      "title": "कर्णालीमा अब १३२ केभी प्रसारण लाइनबाट बिजुली",
      "timestamp": 1769731200000,
      "source": "gp",
      "content": "कर्णाली प्रदेशको विद्युत् आपूर्तिलाई भरपर्दो र दिगो बनाउने अपेक्षा गरिएको कोहलपुर–सुर्खेत १३२ केभी प्रसारण लाइन तयार भएको छ । करिब चार दशकपहिले बनेको ३३ केभी प्रसारण लाइनका भरमा बिजुली पाइरहेको कर्णाली प्रदेशले शुक्रबारदेखि पहिलो पटक १३२ केभी प्रसारण लाइनबाट विद्युत् प्राप्त गर्ने भएको हो । प्रसारण लाइन निर्माणको सबै काम सकिएकाले शुक्रबार प्रसारण लाइनमा विद्युत् प्रवाह गरेर अन्तिम परीक्षणको कार्य गर्न लागिएको नेपाल विद्युत् प्राधिकरणले जनाएको छ ।",
      "longContent": "गोरखापत्र समाचारदाताकाठमाडौँ, माघ १६ गते । कर्णाली प्रदेशको विद्युत् आपूर्तिलाई भरपर्दो र दिगो बनाउने अपेक्षा गरिएको कोहलपुर–सुर्खेत १३२ केभी प्रसारण लाइन तयार भएको छ । करिब चार दशकपहिले बनेको ३३ केभी प्रसारण लाइनका भरमा बिजुली पाइरहेको कर्णाली प्रदेशले शुक्रबारदेखि पहिलो पटक १३२ केभी प्रसारण लाइनबाट विद्युत् प्राप्त गर्ने भएको हो । प्रसारण लाइन निर्माणको सबै काम सकिएकाले शुक्रबार प्रसारण लाइनमा विद्युत् प्रवाह गरेर अन्तिम परीक्षणको कार्य गर्न लागिएको नेपाल विद्युत् प्राधिकरणले जनाएको छ । दुई वर्षभित्र निर्माण सम्पन्न गर्ने गरी २०७६ सालमा ठेक्का सम्पन्न भएको सो आयोजना रुख कटान अनुमतिमा भएको ढिलाइ, निकुञ्ज क्षेत्रभित्र गर्नुपर्ने काम, स्थानीयको अवरोध तथा अदालती प्रक्रियाका कारण लामो समय अवरुद्ध हुन पुगेको थियो । नेपाल सरकार र नेपाल विद्युत् प्राधिकरणको संयुक्त लगानीमा निर्माण भएको कोहलपुर–सुर्खेत–दैलेख १३२ केभी प्रसारण लाइन आयोजना अन्तर्गत कोहलपुर–सुर्खेत खण्ड निर्माण सम्पन्न भएको हो । नेपाल विद्युत् प्राधिकरणका प्रवक्ता राजन ढकालले बाँकेको कोहलपुर सबस्टेसनदेखि सुर्खेतको सुब्बा कुनामा निर्माण भएको सबस्टेसनसम्म ५२ किलोमिटर लामो १३२ केभी डबल सर्किट प्रसारण लाइनबाट पहिलो पटक कर्णाली प्रदेशमा विद्युत् आपूर्ति हुन लागेको जानकारी दिनुभयो । “पुरानो र सानो क्षमताको प्रसारण लाइनका कारण विद्युत् आपूर्तिमा सकस झेल्दै आएको कर्णाली प्रदेशको तल्लो खण्डमा अब विद्युत् आपूर्ति गुणस्तरीय बन्ने छ,” उहाँले भन्नुभयो, “सुब्बाकुना सबस्टेसनमा जोडिएको बिजुली अब स्थानीय वितरण लाइनमार्फत ग्राहकले गुणस्तरीय बिजुली पाउने अवस्था बनेको छ ।” कोहलपुरदेखि–सुब्बाकुना सबस्टेसनसम्मको ५२ किलोमिटर यो प्रसारण लाइनमा १६१ वटा टावर छन् । सुब्बाकुना हुँदै दैलेखसम्म पनि १३२ केभी क्षमताकै प्रसारण लाइन विस्तार हुने क्रममा छ । यो प्रसारण लाइन गुणस्तरीय विद्युत् आपूर्तिका अतिरिक्त भेरी, बबई र कर्णाली नदी जलाधारमा बन्ने जलविद्युत् आयोजनाको विद्युत् राष्ट्रिय प्रसारण लाइनमा आबद्ध गर्न पनि महत्वपूर्ण रहन्छ । अहिले कोहलपुरदेखि नै ३३ केभी प्रसारण लाइनमार्फत विद्युत् आपूर्ति हुँदै आएकाले समग्र कर्णाली प्रदेशमा लो भोल्टेज र ट्रिपिङको समस्या उच्च रहँदै आएको थियो ।प्रसारण लाइन परीक्षण गर्न लागिएकाले प्राधिकरणको सुर्खेत कार्यालयले सार्वजनिक सूचना जारी गर्दै आवश्यक सतर्कता अपनाउन सर्वसाधारण तथा सरोकारवालालाई आह्वान गरेको छ । सूचनामा प्रसारण लाइनका टावरमा नचढ्न, कुनै पनि वस्तुले नछुन, टावरवरिपरि नजान, गाईवस्तुलाई टावरनजिक जान नदिन, खतराका सङ्केत देखाइएका विद्युत् संरचनालाई नछुन र बालबालिकालाई समेत टावर नछुन र नजिक जान नदिन आग्रह गरिएको छ ।उक्त प्रसारण लाइन निर्माणका लागि भारतीय कम्पनी आरएस इन्फ्राप्रोजेक्टले २०७६ असारमा करिब ८० करोड रुपियाँमा सो आयोजनाको ठेक्का प्राप्त गरेको थियो ।",
      "link": "https://gorkhapatraonline.com/news/190026",
      "image": "https://gorkhapatraonline.com/storage/media/333687/conversions/transmission-original-thumb.jpg"
    },
    {
      "slug": "190025",
      "title": "एकै दिन साढे बिस हजारले बढ्यो सुन",
      "timestamp": 1769731200000,
      "source": "gp",
      "content": "पहेँलो धातु सुनको मूल्यले दिनहुँ जसो नयाँ रेकर्ड कायम गरी साढे तीन लाखनजिक पुगेको छ । बिहीबार एकै दिन तोलामा २० हजार पाँच सय रुपियाँले बढेर तीन लाख ३९ हजार तीन सय रुपियाँमा कारोबार भएको नेपाल सुनचाँदी व्यवसायी महासङ्घले जनाएको छ ।",
      "longContent": "गोरखापत्र समाचारदाताकाठमाडौँ, माघ १६ गते । पहेँलो धातु सुनको मूल्यले दिनहुँ जसो नयाँ रेकर्ड कायम गरी साढे तीन लाखनजिक पुगेको छ । बिहीबार एकै दिन तोलामा २० हजार पाँच सय रुपियाँले बढेर तीन लाख ३९ हजार तीन सय रुपियाँमा कारोबार भएको नेपाल सुनचाँदी व्यवसायी महासङ्घले जनाएको छ ।बुधबार तीन लाख १८ हजार आठ सय रुपियाँमा कारोबार भएको सुनको मूल्य बिहीबार एक्कासि बढेको हो । अन्तर्राष्ट्रिय बजारमा बिहीबार प्रतिऔँस सुनको मूल्य पाँच हजार ५५१ अमेरिकी डलरमा कारोबार भएको छ । अन्तर्राष्ट्रिय बजारमा मूल्य बढ्दा त्यसको प्रभाव स्थानीय बजारमा पर्न गएको हो । अमेरिकाका राष्ट्रपति डोनाल्ड ट्रम्पले इरानमाथि हमला गर्ने धम्की दिएसँगै सुनको मूल्य अस्वाभाविक बढेको हो । ट्रम्पको व्यापार नीतिले पनि अन्तर्राष्ट्रिय बजार अनिश्चित भएका बेला सुन र चाँदीलाई सुरक्षित लगानी मानिन्छ । लगानीकर्ता डलर छोडी सुनमा लगानी गर्न आकर्षित भएकाले पनि मूल्य बढ्दै गएको हो । अमेरिकी केन्द्रीय बैङ्कले ब्याजदर फेरि घटाउने आङ्शकाले लगानीकर्ता सुनमा लगानी गर्न थालेपछि सुनको मूल्य पनि निरन्तर बढ्दै गएको छ । अमेरिकाले भेनेजुएलामा आक्रमण र ग्रिनल्यान्ड लिने धम्की दिएसँगै सुनको अस्वाभाविक रूपमा मूल्य निरन्तर बढ्दै गएको हो । निरन्तर सुनको मूल्य बढ्दा उपभोक्ता र व्यवसायीलाई प्रत्यक्ष असर परेको छ ।  अन्तर्राष्ट्रिय बजार अनिश्चितता हुँदा सुनको मूल्य थप बढ्ने देखिएको छ । मूल्य बढेपछि बजारमा माग नहुँदा सुनको कारोबार ठप्प रहेको व्यवसायीको भनाइ छ । मुलुकभर २२ हजार सुुनचाँदी व्यवसाय सञ्चालन छन् । महासङ्घका अनुसार मूल्य बढ्दा सुनको कारोबार ९० प्रतिशत गिरावट आएको छ । यसैबिच सुनको मूल्यसँगै चाँदीको मूल्य पनि निरन्तर बढ्दै गएको छ । बुधबार तोलामा छ हजार ८६८ रुपियाँमा कारोबार भएको चाँदीको मूल्य बढेर सात हजार तीन सय रुपियाँमा कारोबार भएको महासङ्घले जनाएको छ । बिहीबार अन्तर्राष्ट्रिय बजारमा प्रतिऔँस चाँदीको मूल्य ११८ अमेरिकी डलरमा पुगेको छ । चाँदीको मूल्य बढ्दै गएपछि बजारमा अभाव भएको छ । माग अनुसार आपूर्ति नहुँदा चाँदीको मूल्य बढ्दै गएको छ । चाँदी विशेष गरी औद्योगिक क्षेत्रमा बढी प्रयोग हुने गर्छ । विद्युतीय गाडी, सोलार प्लान्टलगायतका क्षेत्रमा चाँदीको खपत बढी हुने गर्छ । बुधबार चाँदीको भाउ प्रतितोला ४३० रुपियाँले बढेर सात हजार तीन सय रुपियाँ कायम थियो ।",
      "link": "https://gorkhapatraonline.com/news/190025",
      "image": "https://gorkhapatraonline.com/storage/media/333686/conversions/gold-shop-1-original-thumb.jpg"
    },
    {
      "slug": "190023",
      "title": "विदेश जाने दक्ष श्रमिक घटे",
      "timestamp": 1769731200000,
      "source": "gp",
      "content": "वैदेशिक रोजगारीमा दक्ष भएर जानेको श्रमिकको सङ्ख्या घटेको छ । वैदेशिक रोजगार विभागका अनुसार गत आर्थिक वर्ष २०८१/८२ को छ महिना र चालु आव २०८२/८३ को तथ्याङ्क हेर्दा पछिल्लो वर्ष दक्ष भएर जाने सङ्ख्या घटेको देखिएको हो ।",
      "longContent": "गोरखापत्र समाचारदाता काठमाडौँ, माघ १६ गते । वैदेशिक रोजगारीमा दक्ष भएर जानेको श्रमिकको सङ्ख्या घटेको छ । वैदेशिक रोजगार विभागका अनुसार गत आर्थिक वर्ष २०८१/८२ को छ महिना र चालु आव २०८२/८३ को तथ्याङ्क हेर्दा पछिल्लो वर्ष दक्ष भएर जाने सङ्ख्या घटेको देखिएको हो । विभागका अनुसार विभागका चालु आवको छ महिनामा चार लाख दुई हजार ७४ जनाले वैदेशिक रोजगारीमा जान श्रम स्वीकृति लिएकामा दक्ष भएर जाने दुई लाख ५० हजार (६४ प्रतिशत) युवा छन् । गत आवको सो अवधिमा चार लाख ६५ हजार ५०७ जना श्रम स्वीकृति लिएर गएकोमा तीन लाख ३५ हजार ७५८ जना (७२ प्रतिशत) दक्ष थिए । गत आवको सो अवधिमा अर्धदक्ष ५९ हजार १२१ जना गएकामा चालु आवको सो अवधिमा अर्धदक्ष ५९ हजार ६२४ जना गएका छन् । यस्तै गत आवको सो अवधिमा ५९ हजार ५२४ अदक्ष कामदार वैदेशिक रोजगारीमा गएकोमा चालु आवको सो अवधिमा ९३ हजार ५५० अदक्ष कामदार गएको देखिन्छ । यस्तै गत आवको सो अवधिमा उच्च दक्ष (इन्जिनियर, बैङ्कर, नर्स, चिकित्सक) लगायतका काम गर्न जानेको सङ्ख्या एक हजार ९३८ थियो भने चालु आवको सो अवधिमा वैदेशिक रोजगारीमा जान श्रम स्वीकृति लिएकामध्ये दुई हजार ४७८ जनाले श्रम स्वीकृति लिएका छन् । विभागका उपमहानिर्देशक चन्द्रबहादुर सिवाकोटीले चालु आवमा वैदेशिक रोजगारीमा पुनः स्वीकृति लिएर जानेभन्दा नयाँ श्रम स्वीकृति लिएर जाने धेरै भएकाले दक्षको सङ्ख्या यस पटक घटेको हुन सक्ने बताउनुुभयो । उहाँका अनुसार वैदेशिक रोजगारीमा गएर पुनः श्रम स्वीकृति लिन आएका श्रमिक सिप परीक्षण गरेर वैदेशिक रोजगारीमा जान्छन् । कतिपय स्वदेशमै छोटो अवधिका सिप सिकेर जान्छन् । श्रम गन्तव्य देशबाट नेपालका लागि आउने कतिपय मागमा नै अदक्ष श्रमिक भनेर आउने भएकाले नै अदक्ष धेरै भएको हुन सक्ने बुझाइ सिवाकोटीको छ । श्रम, रोजगार तथा सामाजिक सुरक्षा मन्त्रालयले रोजगारमूलक सिप विकास तालिम सञ्चालन कार्यविधि, २०७५ लागु गरेको छ । कार्यविधिमा भएको व्यवस्था अनुसार वैदेशिक रोजगारीमा जाँदा अनिवार्य सिप तालिम लिनुपर्ने व्यवस्था छ तर अहिलेसम्म कार्यान्वयन हुन सकेको छैन । वैदेशिक रोजगारविज्ञ रामेश्वर नेपालले वैदेशिक रोजगारीमा जाने युवाको कामलाई आम्दानी र सुरक्षाका हिसाबले मर्यादित बनाउन सिप विकास तालिम कार्यविधि प्रभावकारी रूपमा कार्यान्वन हुन नसकेको बताउनुुभयो ।",
      "link": "https://gorkhapatraonline.com/news/190023",
      "image": "https://gorkhapatraonline.com/storage/media/333684/conversions/Foreign-Employment-original-thumb.jpg"
    },
    {
      "slug": "190022",
      "title": "जलविद्युत्को सेयरमा आकर्षण",
      "timestamp": 1769731200000,
      "source": "gp",
      "content": "साताको अन्तिम कारोबार दिन बिहीबार सेयर बजार दोहोरो अङ्कले घट्दा कारोबार रकम भने साढे १४ अर्ब रुपियाँभन्दा माथि लागेको छ । परिसूचक १७ अङ्कले ओरालो लागे पनि जलविद्युत् समूहको सेयरमा भने लगानीकर्ताको आकर्षण देखिएको छ ।",
      "longContent": "गोरखापत्र समाचारदाताकाठमाडौँ, माघ १६ गते । साताको अन्तिम कारोबार दिन बिहीबार सेयर बजार दोहोरो अङ्कले घट्दा कारोबार रकम भने साढे १४ अर्ब रुपियाँभन्दा माथि लागेको छ । परिसूचक १७ अङ्कले ओरालो लागे पनि जलविद्युत् समूहको सेयरमा भने लगानीकर्ताको आकर्षण देखिएको छ । केही दिनदेखि जलविद्युत्को सेयरमा लगानीकर्ताको आकर्षण देखिएको छ ।बिहीबार जलविद्युत् उपसमूहको सूचकमा १३.७७ अङ्क अर्थात् ०.३८ प्रतिशतको बढोत्तरी आएको छ । अन्तिम दिन सबैभन्दा बढी नाफा कमाउने १० वटै कम्पनी जलविद्युत् समूहका छन् ।हिमाल दोलखा हाइड्रोपावर र शिवश्री हाइड्रोपावरको सेयर मूल्य सर्किट लेभलमै बढेको छ भने कालिका पावर, रावा इनर्जी, शुभम् पावर, युनियन हाइड्रोपावर, नेसनल हाइड्रोपावर, युनाइटेड मोदी हाइड्रोपावर, बलेफी हाइड्रोपावर र घलेम्दी हाइड्रोपावर उच्च वृद्धि गर्ने कम्पनीमा परेका छन् ।अन्तिम दिन कारोबारमा आएका १३ वटा उपसमूहमध्ये जलविद्युत्, लगानी र म्युचुअल फन्डबाहेक बाँकी १० उपसमूहको परिसूचक ओरालो लागेको छ । विकास बैङ्क उपसमूहको परिसूचक सर्वाधिक २.२३ प्रतिशतले ओरालो लागेको छ भने उत्पादन तथा प्रशोधन २.१२ प्रतिशत, फाइनान्स १.७५ प्रतिशत र होटेल तथा पर्यटन १.२९ प्रतिशतले ओरालो लागेको छ । साताको अन्तिम दिन नेप्से १७.५३ अङ्कले घट्दा परिसूचक २७१४.०५ को विन्दुमा पुगेको छ । सेन्सेटिभ इन्डेक्स पनि १.५८ अङ्कले घटेर ४६२.६८ को विन्दुमा पुगेर अडिएको छ । समग्रमा अन्तिम दिनको नेप्से ०.६४ प्रतिशत र सेन्सेटिभ इन्डेक्स ०.३४ प्रतिशतले घटेको छ । अन्तिम दिन ३२० कम्पनीको तीन करोड ५४ लाख ७७ हजार ९३९ कित्ता सेयर एक लाख ३८ हजार ८८३ पटक खरिदबिक्री हुँदा १४ अर्ब ५६ करोड ३१ लाख ३८ हजार ८६५ रुपियाँ बराबरको सेयर कारोबार भएको छ ।",
      "link": "https://gorkhapatraonline.com/news/190022",
      "image": "https://gorkhapatraonline.com/storage/media/333683/conversions/asdvasd-original-thumb.jpg"
    },
    {
      "slug": "190021",
      "title": "वर्षाले काँचो इँटामा क्षति",
      "timestamp": 1769731200000,
      "source": "gp",
      "content": "दुई दिनसम्म परेको वर्षाका कारण बाँकेमा काँचो इँटामा क्षति पुगेको छ । इँटा व्यवसायी सङ्घ बाँकेका अनुसार जिल्लामा करिब ७० इँटा उद्योग सञ्चालनमा रहेकोमा सबै उद्योगमा तयारी अवस्थामा रहेका काँचो इँटा वर्षाले क्षति पुगेको छ ।",
      "longContent": "बाँके समाचारदाताबाँके, माघ १६ गते । दुई दिनसम्म परेको वर्षाका कारण बाँकेमा काँचो इँटामा क्षति पुगेको छ । इँटा व्यवसायी सङ्घ बाँकेका अनुसार जिल्लामा करिब ७० इँटा उद्योग सञ्चालनमा रहेकोमा सबै उद्योगमा तयारी अवस्थामा रहेका काँचो इँटा वर्षाले क्षति पुगेको छ । इँटा व्यवसायी सङ्घ लुम्बिनीका उपाध्यक्ष दीपक अधिकारीले मङ्गलबार र बुधबारको वर्षाका कारण बाँकेमा मात्रै करिब १० करोड रुपियाँको नोक्सानी भएको जानकारी दिनुभयो । एउटा भट्टामा एक लाखदेखि १० लाखसम्म तयार पारेर सुकाउन राखिएको काँचो इँटामा क्षति पुगेको अधिकारीको भनाइ छ । अधिकारीले भन्नुभयो, “बेमौसमी वर्षाले व्यवसायीको ठुलो नोक्सानी भएको छ, यसबाट भविष्यमा इँटा अभाव हुने देखिन्छ ।”व्यवसायीले बाँकेमा मात्रै दुई करोडभन्दा बढी इँटामा क्षति पुगेको दाबी गरेका छन् ।पर्यावरणीय दृष्टिले माघ १ गतेपछि मात्रै इँटाभट्टा सञ्चालन हुने भएकाले अहिले इँटा पकाउन तयारी अवस्थामा रहेको समयमा बर्सात भएकाले थप क्षति भएको व्यवसायीले जनाएका छन् । काँचो इँटा सुकाएको अवस्थामा क्षति भएकाले व्यवसायीले फेरि काँचो इँटा बनाउनुपर्ने हुन्छ । इँटा बनाउन प्रयोग भएको जनशक्ति फेरि सोही काममा लगाउनुपर्ने भएकाले व्यवसायीले समग्र इँटा उत्पादनमै प्रभाव पर्ने बताएका छन् ।",
      "link": "https://gorkhapatraonline.com/news/190021",
      "image": "https://gorkhapatraonline.com/storage/media/333682/conversions/ita-original-thumb.jpg"
    },
    {
      "slug": "190020",
      "title": "इलाममा महँगियो घिउ",
      "timestamp": 1769731200000,
      "source": "gp",
      "content": "पछिल्लो समय इलामका बजारमा नौनीघिउ महँगिएको छ । घिउको मूल्य बढेसँगै बजारमा घिउ अभाव पनि हुन थालेको छ । एक महिनाअघिसम्म बजारमा ५८० रुपियाँदेखि ५३० रुपियाँ प्रतिकिलोसम्म पाइने घिउको मूल्य अहिले प्रतिकिलो सात सयदेखि ७३० रुपियाँ पुगेको छ ।",
      "longContent": "इलाम समाचारदाता इलाम, माघ १६ गते । पछिल्लो समय इलामका बजारमा नौनीघिउ महँगिएको छ । घिउको मूल्य बढेसँगै बजारमा घिउ अभाव पनि हुन थालेको छ । एक महिनाअघिसम्म बजारमा ५८० रुपियाँदेखि ५३० रुपियाँ प्रतिकिलोसम्म पाइने घिउको मूल्य अहिले प्रतिकिलो सात सयदेखि ७३० रुपियाँ पुगेको छ । अहिले बजारमा माग धेरै भए पनि गाउँबाट आउने घिउ सोझै बाहिरी बजारमा जाने गरेकाले बजारमा घिउ पाइन छाडेको इलाम चोक बजारमा घिउ तथा छुर्पी व्यापार गर्दै आएकी मन्दिरा घिमिरे बताउनुहुन्छ । “दैनिक बजारमा घिउको माग छ, हामीले गाउँबाट ल्याउने घिउ नै कम छ,” घिमिरेले भन्नुभयो “अहिले हामीले नवरत्न डेरीको घिउ पनि प्रतिकिलो साढे सात सय रुपियाँका दरले बिक्री गर्दै छौँ ।”गत वर्षभन्दा यो वर्ष घिउको माग बढी रहेको सन्दकपुर गाउँपालिका–३ का डेरी सञ्चालक खडानन्द ढकालले बताउनुभयो । “गत वर्ष तीन मन घिउ माग भएकोमा यो वर्ष त्यही व्यक्तिबाट पाँच मन घिउ माग भएको छ,” ढकालले भन्नुभयो, “यस वर्ष त माग धान्नै गाह्रो छ । यस पटक डेरीबाटै प्रतिकिलो साढे छ सय रुपियाँका दरले घिउ जाने गरेको छ ।”ढकालले महिनामा तीन मनसम्म घिउ उत्पादन र निकासी हुने गरेको बताउनुभयो । ढकालले इलाममा उत्पादित घिउ प्रायः बाहिरी बजारमै जाने गरेको बताउनुभयो । इलामबाट झापाका बिर्तामोड, विराटनगर, काठमाडौँ, पोखरासम्मका बजार जाने गरेको बताउनुभयो । इलामकै माईजोगमाई गाउँपालिका–३, नामसालिङका डेरी उद्योग सञ्चालक राजु घिमिरे पनि यस वर्ष घिउको माग धेरै रहेको बताउनुहुन्छ । दुई हजार किलो घिउ उत्पादन र बिक्री हुने गरेको घिमिरेले बताउनुभयो । “उत्पादन गर्नै समस्या छ । श्रमिक नपाउने, किसानले मूल्य पनि नपाउने, गाईको दाना महँगो आदि कारणले किसानले गाई पाल्नै छाडिसके,” घिमिरेले भन्नुभयो “दैनिक दुई हजार लिटर दुध प्रशोधन गर्दा पनि अहिले घिउको माग निकै छ ।” इलाम बजार, फिक्कल, मङ्गलबारे, नयाँ बजार, हर्कटेलगायतका इलामका बजारमा नौनी अभाव रहेको उपभोक्ताले बताएका छन् । जिल्लामा एक सयभन्दा बढी डेरी उद्योग सञ्चालनमा रहे पनि घिउको उत्पादन कति हुन्छ भन्ने ठ्याक्कै तथ्याङ्क भने पाइँदैन । जिल्लास्थित भेटेरिनरी तथा पशुविज्ञ कार्यालय रहे पनि घिउको छुट्टै तथ्याङ्क भने नभएको कार्यालयका कर्मचारी नवीन वैद्यले बताउनुभयो ।",
      "link": "https://gorkhapatraonline.com/news/190020",
      "image": "https://gorkhapatraonline.com/storage/media/333681/conversions/dalla-original-thumb.jpg"
    },
    {
      "slug": "190019",
      "title": "फुकोट जलविद्युत्को काम सुरु गर्न माग",
      "timestamp": 1769731200000,
      "source": "gp",
      "content": "फुकोट कर्णाली अर्धजलाशययुक्त जलविद्युत् आयोजनाको काम सुचारु गर्न माग गर्दै त्यहाँका स्थानीयले जिल्ला प्रशासन कार्यालयको ध्यानाकर्षण गराएका छन् । आयोजना निर्माण लामो समयदेखि रोकिएको भन्दै स्थानीयले प्रशासनमार्फत निर्माण कम्पनीको ध्यानाकर्षण गराएका हुन् ।",
      "longContent": "कालीकोट समाचारदाताकालीकोट, माघ १६ गते  ।  फुकोट कर्णाली अर्धजलाशययुक्त जलविद्युत् आयोजनाको काम सुचारु गर्न माग गर्दै त्यहाँका स्थानीयले जिल्ला प्रशासन कार्यालयको ध्यानाकर्षण गराएका छन् । आयोजना निर्माण लामो समयदेखि रोकिएको भन्दै स्थानीयले प्रशासनमार्फत निर्माण कम्पनीको ध्यानाकर्षण गराएका हुन् ।विद्युत् उत्पादन कम्पनीले २०७५ मा आयोजनाको सर्वेक्षणका लागि विद्युत् विकास विभागबाट अनुमति लिएर काम सुरु गरेको थियो । कालीकोटमा निर्माण हुने ४८० मेगावाटको आयोजनाको काम दुई वर्षयता ठप्प छ । आयोजनाको ५१ प्रतिशत सेयर भारतीय कम्पनीलाई दिने तत्कालीन प्रधानमन्त्री पुष्पकमल दाहाल ‘प्रचण्ड’ ले सम्झौता गरेपछि अदालतमा मुद्दा परेका कारणले आयोजनाको काम ठप्प भएको हो । मुद्दा खारेज भए पनि कम्पनीले काम सुरु नगरेको भन्दै स्थानीयले प्रशासनको ध्यानाकर्षण गराएका हुन् । प्रमुख जिल्ला अधिकारी गोकर्णराज सुयलले स्थानीयले काम सुरु गर्न भन्दै ध्यानाकर्षणपत्र बुझाएको बताउनुभयो । अदालतको फैसलाको पूर्ण पाठ नआएको र ५१ प्रतिशत सेयर लिएको भारतीय एनएचपिसी इन्डिया लिमिटेडको कम्पनीले पनि विभिन्न कुरा गरेकाले आयोजना अगाडि बढ्न नसकेको आफूले बुझेको उहाँले जनाउनुभयो । नेपाल र भारतीय कम्पनीबिच केही अन्योलका विषयमा प्रस्ट भएपछि बल्ल काम अगाडि बढ्ने सूचना आफूले पाएको प्रजिअ सुयलले बताउनुभयो । आयोजनाको बाँधको दायाँतर्फको भाग सान्नीत्रिवेणी गाउँपालिका–३ मा पर्दछ । बायाँतर्फको भाग खाँडाचक्र नगरपालिका–११ मा छ । मुख्य बाँधको उचाइ जगदेखि १६० मिटर तथा नदीको पिँधको स्तरबाट १०९ मिटर आयोजनाको अध्ययन प्रतिवेदनमा उल्लेख छ । बाँधको माथिल्लो भागको लम्बाइ ३१३ मिटर र चौडाइ १० मिटर हुने छ । आयोजना निर्माणका लागि भने जग्गा अधिग्रहण भइसकेको छ । स्थानीयलाई ४५ करोड रुपियाँ बढी मुआब्जामा खर्च भइसकेको छ । आयोजनाका लागि एक हजार ७५ रोपनी जग्गा अधिग्रहण हुने छ । धेरै जसो जग्गा अधिग्रहण भइसकेको भए पनि काम भने अझै अगाडि बढ्न सकेको छैन । कालीकोटको सान्नीत्रिवेणी गाउँपालिका–३, सिस्नेगाडामा ५२० मिटरको परीक्षण सुरुङ खनेर १६० मिटर अग्लो बाँध निर्माण गरी १३.५ किलोमिटर सुरुङबाट सान्नीत्रिवेणी–१ को भौतेगडामा निर्माण हुने विद्युत आयोजनामा जोड्ने योजना छ । आयोजना निर्माणको जिम्मा भने भारतीय सरकारी कम्पनीले पाएको छ । भारतीय कम्पनीलाई दिन नहुने भन्दै परेको मुद्दा खारेज भएपछि आयोजनाको काम अगाडि बढ्ने बाटो खुलेको भए पनि काम भने अझै सुरु भएको छैन । आयोजनामा ९२ अर्ब रुपियाँ लागत लाग्ने अनुमान गरिएको छ ।",
      "link": "https://gorkhapatraonline.com/news/190019",
      "image": "https://gorkhapatraonline.com/storage/media/333680/conversions/phukot-karnali-galbidhut-(2)-original-thumb.jpg"
    },
    {
      "slug": "189982",
      "title": "सुनको मूल्य बिस हजार पाँच सयले वृद्धि : तीन लाख ३९ हजार पुग्यो",
      "timestamp": 1769644800000,
      "source": "gp",
      "content": "नेपाल सुनचाँदी व्यवसायी महासङ्घका अनुसार आज एक तोला छापावाल सुनको मूल्य तीन लाख ३९ हजार ३०० र त्यति नै चाँदीको मोल सात हजार ५०५ कायम भएको छ ।",
      "longContent": "काठमाडौँ, माघ १५  गते ।  स्थानीय बजारमा आज पनि सुनचाँदीको मूल्यले कीर्तिमान कायम गरेको छ । नेपाल सुनचाँदी व्यवसायी महासङ्घका अनुसार आज एक तोला छापावाल सुनको मूल्य तीन लाख ३९ हजार ३०० र त्यति नै चाँदीको मोल सात हजार ५०५ कायम भएको छ ।बुधबार एक तोला छापावाल सुनको मूल्य तीन लाख १८ हजार ८०० र त्यति नै चाँदीको मोल सात हजार ३०० कायम भएको थियो । यसैगरी, गत मङ्गलबार एक तोला छापावाल सुनको मूल्य तीन लाख नौ हजार ३०० त्यति नै चाँदीको मोल छ हजार ८७० कायम भएको थियो । अन्तर्राष्ट्रिय सञ्चार माध्यमहरूका अनुसार आज अन्तर्राष्ट्रिय बजारमा एक औँस सुन पाँच हजार ५६० र त्यति नै परिमाणको सेतो धातु १२० अमेरिकी डलरमा कारोबार भइरहेको छ ।  रासस",
      "link": "https://gorkhapatraonline.com/news/189982",
      "image": "https://gorkhapatraonline.com/storage/media/333648/conversions/_gold-original-thumb.jpg"
    },
    {
      "slug": "189962",
      "title": "यस्तो छ आजका लागि कृषिउपजको थोक मूल्य",
      "timestamp": 1769644800000,
      "source": "gp",
      "content": "कालीमाटी फलफूल तथा तरकारी बजार विकास समितिले आजका लागि कृषिउपजको थोक मूल्य निर्धारण गरेको छ ।",
      "longContent": "काठमाडौँ,   माघ १५ गते ।  कालीमाटी फलफूल तथा तरकारी बजार विकास समितिले आजका लागि कृषिउपजको थोक मूल्य निर्धारण गरेको छ ।समितिका अनुसार गोलभेँडा ठूलो (भारतीय) प्रतिकिलो रु ८५, गोलभेँडा सानो (लोकल) प्रतिकिलो रु २५, गोलभेँडा सानो (टनेल) प्रतिकिलो रु ५०, गोलभेँडा सानो (भारतीय) प्रतिकिलो रु ४३, गोलभेँडा सानो (तराई) प्रतिकिलो रु ४५, आलु रातो प्रतिकिलो रु ३०, आलु रातो (भारतीय) प्रतिकिलो रु २५, प्याज सुकेको (भारतीय) प्रतिकिलो रु ४४ रहेको छ । यस्तै, गाजर (लोकल) प्रतिकिलो रु ५०, गाजर (तराई) प्रतिकिलो रु ४५, बन्दा (लोकल) प्रतिकिलो रु ७०, बन्दा (तराई) प्रतिकिलो रु ५०, बन्दा (नरिबल) प्रतिकिलो रु ५०, काउली स्थानीय प्रतिकिलो रु ६०, काउली स्थानीय (ज्यापू) प्रतिकिलो रु १००, काउली तराई प्रतिकिलो रु ५५, रातो मूला प्रतिकिलो रु ३५, सेतो मूला (लोकल) प्रतिकिलो रु १५, सेतो मूला (हाइब्रिड) प्रतिकिलो रु २०, भन्टा लाम्चो प्रतिकिलो रु ६० र भन्टा डल्लो प्रतिकिलो रु ७० कायम भएको छ । त्यसैगरी, मटरकोसा प्रतिकिलो रु ७०, घिउ सिमी (लोकल) प्रतिकिलो रु १२०, घिउ सिमी (हाइब्रिड) प्रतिकिलो रु १००, घिउ सिमी (राजमा) प्रतिकिलो रु १३०, टाटे सिमी प्रतिकिलो रु ९०, तिते करेला प्रतिकिलो रु १८०, लौका प्रतिकिलो रु ८०, परबर (तराई) प्रतिकिलो रु २४०, फर्सी पाकेको प्रतिकिलो रु ५०, हरियो फर्सी (लाम्चो) प्रतिकिलो रु ३०, हरियो फर्सी (डल्लो) प्रतिकिलो रु ३५, सलगम प्रतिकिलो ६०, भिन्डी प्रतिकिलो १३०, सखरखण्ड प्रतिकिलो ७०, बरेला प्रतिकिलो रु ५५, पिँडालु प्रतिकिलो रु ६५ र स्कुस प्रतिकिलो रु ८० कायम गरिएको छ ।रायोसाग प्रतिकिलो रु ३०, पालुङ्गो प्रतिकेजी रु ६०, चमसुर प्रतिकिलो रु ७०, मेथी प्रतिकिलो रु ९०, हरियो प्याज प्रतिकिलो रु ६०, बकुला प्रतिकिलो रु ९०, तरुल प्रतिकिलो रु ८०, च्याउ (कन्य) प्रतिकिलो रु १००, च्याउ (डल्ले) प्रतिकिलो रु ३५०, राजा च्याउ प्रतिकेजी रु ३००, सिताके च्याउ प्रतिकेजी रु १,००० निर्धारण गरिएको छ ।ब्रोकाउली प्रतिकिलो रु ६०, चुकुन्दर प्रतिकिलो रु ६५, सजीवन प्रतिकेजी रु २२०, रातो बन्दा प्रतिकिलो रु १३०, जिरीको साग प्रतिकिलो रु ९०, ग्याठकोभी प्रतिकिलो रु ७०, सेलरी प्रतिकिलो रु २००, पार्सले प्रतिकिलो रु ६००, सौफको साग प्रतिकिलो रु ९०, पुदिना प्रतिकिलो रु ३५०, गान्टे मुला प्रतिकिलो रु ६०, इमली प्रतिकिलो रु १८०, तामा प्रतिकिलो रु १२०, तोफु प्रतिकिलो रु १५०, गुन्द्रुक प्रतिकिलो रु ३५० र रूखटमाटर प्रतिकेजी रु २५० तोकिएको छ ।स्याउ (झोले) प्रतिकिलो रु २८०, स्याउ (फुजी) प्रतिकिलो रु ३५०, केरा (दर्जन) रु १६०, कागती प्रतिकिलो रु ११०, अनार प्रतिकिलो रु ३५०, सुन्तला (नेपाली) प्रतिकिलो रु १८०, तरबुजा हरियो प्रतिकिलो रु ९०, मौसम प्रतिकिलो रु १३०, जुनार प्रतिकिलो रु १३०, भुइँकटहर प्रतिगोटा रु १५५, काँक्रो (लोकल) प्रतिकिलो रु ७०, काँक्रो (हाइब्रिड) प्रतिकिलो रु ५०, निबुवा प्रतिकिलो रु ७०, नास्पाती (चाइनिज) प्रतिकिलो रु २५०, मेवा (नेपाली) प्रतिकिलो रु ७०, मेवा (भारतीय) प्रतिकिलो रु ११०, लप्सी प्रतिकिलो रु १२०, किनु प्रतिकिलो रु १३०, स्ट्रबेरी प्रतिकिलो रु ५५०, किबी प्रतिकिलो रु २६० र एभोकाडो प्रतिकिलो रु ३५० निर्धारण गरिएको छ ।यसैगरी, अमला प्रतिकिलो रु १००, अदुवा प्रतिकिलो रु १२०, सुकेको खुर्सानी प्रतिकिलो रु ४२०, खुर्सानी हरियो प्रतिकिलो रु १२०, खुर्सानी हरियो (बुलेट) प्रतिकिलो रु १३०, खुर्सानी हरियो (माछे) प्रतिकिलो रु ७०, खुर्सानी हरियो (अकबरे) प्रतिकिलो रु ५५०, भेडे खुर्सानी प्रतिकिलो रु ८५, हरियो लसुन प्रतिकिलो रु ७०, हरियो धनियाँ प्रतिकिलो रु ६०, लसुन सुकेको (चाइनिज) प्रतिकिलो रु २२०, छ्यापी सुकेको प्रतिकिलो रु १६०, छ्यापी हरियो प्रतिकिलो रु २००, माछा सुकेको प्रतिकिलो रु १,०००, ताजा माछा (रहु) प्रतिकिलो रु ३४०, ताजा माछा (बचुवा) प्रतिकिलो रु २८० र ताजा माछा (छडी) प्रतिकिलो रु २५० निर्धारण गरिएको छ ।  रासस",
      "link": "https://gorkhapatraonline.com/news/189962",
      "image": "https://gorkhapatraonline.com/storage/media/333577/conversions/adrhs-original-thumb.jpg"
    },
    {
      "slug": "189936",
      "title": "निर्वाचनभन्दा बालीको चिन्ता",
      "timestamp": 1769644800000,
      "source": "gp",
      "content": "प्रतिनिधि सभा निर्वाचनको चुनावी सरगर्मी बढिरहेका बेला कैलालीका किसानमा भने चुनावभन्दा पनि कृषिबालीको चिन्ता छ । छाडा चौपाया समस्याका कारण हिउँदेबाली जोगाउन हम्मेहम्मे भएको छ । उनीहरूलाई चुनावी कुरा र भाषण सुन्नुभन्दा पनि आफ्नै खेतीपाती कसरी जोगाउने भन्ने पिरलो छ ।",
      "longContent": "धनगढी समाचारदाताधनगढी, माघ १५ गते । प्रतिनिधि सभा निर्वाचनको चुनावी सरगर्मी बढिरहेका बेला कैलालीका किसानमा भने चुनावभन्दा पनि कृषिबालीको चिन्ता छ । छाडा चौपाया समस्याका कारण हिउँदेबाली जोगाउन हम्मेहम्मे भएको छ । उनीहरूलाई चुनावी कुरा र भाषण सुन्नुभन्दा पनि आफ्नै खेतीपाती कसरी जोगाउने भन्ने पिरलो छ । यतिबेला गहुँ, मुसुरोलगायतका हिउँदेबाली पसाउने र दाना लाग्ने क्रममा छ । यसैबेला छाडा चौपायाले धेरै नोक्सान गरिरहेकाले कृषिबालीको चिन्ता रहेको कैलारी गाउँपालिका–७ का कृषक राजकुमार चौधरीले बताउनुभयो । उहाँले गहुँ, मुसुरो जोगाउन रातभर खेतमा जाग्राम बस्ने गरेको भन्दै थप्नुभयो, “चुनाव जितेकाले हामी किसानलाई मतलब गर्दैनन् । चुनावभन्दा पनि हामीलाई आफ्नै बाली जोगाउने चिन्ता छ ।”कैलालीको कैलारी, भजनी, टीकापुर, लम्कीचुहा, बर्दगोरिया, धनगढी, गोदावरी, गौरीगङ्गा, घोडाघोडीलगायत तराईका सबै पालिकामा छाडा चौपायाको समस्या छ । छाडा चौपाया व्यवस्थापनका लागि स्थानीय तहले करोडौँ खर्च गरिसकेका छन् तर समस्या अझै ज्युँका त्युँ छ । दिनभर जङ्गलमा बस्ने छाडा चौपाया राति खेतमा पुगेर कृषिबालीमा नोक्सान गर्ने गरेको किसानले बताएका छन् । बाली जोगाउन रातभर खेतमा जाग्राम बस्ने र दिनभर घरकै काममा व्यस्त रहने गरेका कारण चुनावप्रति खासै चासो नदिएको कैलारी गाउँपालिका–५ का कृषक बाँधुराम डङ्गौराले बताउनुभयो । उहाँले रातभरि खेतमा बसेर बाली खान आएका चौपायालाई धपाउने गरेको उल्लेख गर्नुभयो । चुनाव आएका बेला राजनीतिक दल र नेताले छाडा चौपाया समस्या समाधानसहित किसानलाई आवश्यक पर्ने कृषि सामग्री, मलखादलगायतबारे चिल्ला कुरा गर्ने तर जितेपछि समस्या नहेर्ने गरेको किसानको गुनासो छ । कृषिप्रधान देशमा किसान समस्यैसमस्याबाट गुज्रिँदै आएको भन्दै उनीहरूले दलका नेता, उम्मेदवारलाई किसानको समस्यालाई चुनावी एजेन्डामा समेट्न आग्रह गरेका छन् ।",
      "link": "https://gorkhapatraonline.com/news/189936",
      "image": "https://gorkhapatraonline.com/storage/media/333550/conversions/farmer-किसानलाई-चुनावभन्दा-कृषि-बालीको-चिन्ता-222-original-thumb.jpg"
    },
    {
      "slug": "189935",
      "title": "तथ्याङ्क कार्यालयलाई मूल्य वृद्धिदर निकाल्ने जिम्मेवारी",
      "timestamp": 1769644800000,
      "source": "gp",
      "content": "वस्तु तथा सेवाको मूल्यवृद्धि दरसम्बन्धी तथ्याङ्क सङ्कलन तथा प्रकाशनको जिम्मेवारी राष्ट्रिय तथ्याङ्क कार्यालयलाई दिने गरी तयारी सुरु भएको छ । नेपाल राष्ट्र बैङ्कले तयार गरिरहेको यस्तो विवरण अबदेखि कार्यालयलाई हस्तान्तरण गर्न आवश्यक अध्ययनका लागि कार्यदल बनाउने निर्णय भएको छ ।",
      "longContent": "गोरखापत्र समाचारदाताकाठमाडौँ, माघ १५ गते । वस्तु तथा सेवाको मूल्यवृद्धि दरसम्बन्धी तथ्याङ्क सङ्कलन तथा प्रकाशनको जिम्मेवारी राष्ट्रिय तथ्याङ्क कार्यालयलाई दिने गरी तयारी सुरु भएको छ । नेपाल राष्ट्र बैङ्कले तयार गरिरहेको यस्तो विवरण अबदेखि कार्यालयलाई हस्तान्तरण गर्न आवश्यक अध्ययनका लागि कार्यदल बनाउने निर्णय भएको छ । राष्ट्रिय योजना आयोगका उपाध्यक्ष संयोजक रहने राष्ट्रिय तथ्याङ्क परिषद्को हालै सम्पन्न पाँचौँ बैठकले यस्तो निर्णय गरेको हो । बैठकले नेपाल राष्ट्र बैङ्कबाट उत्पादन हुँदै आएका उपभोक्ता मूल्य सूचकाङ्कलगायतका काम कार्यालयलाई हस्तान्तरण गर्न प्रतिवेदन तयार गर्न सात सदस्यीय कार्यदल बनाएको छ । नेपाल राष्ट्र बैङ्कका आर्थिक अनुसनधान विभागका कार्यकारी निर्देशक संयोजक रहने उक्त कार्यदललाई त्यस्तो सूचकाङ्कलगायतका विषयमा तथ्याङ्क सङ्कलन, तयारी तथा प्रकाशनसम्बन्धी विद्यमान व्यवस्थाको अध्ययन गरेर चार महिनाभित्र सुझावसहितको प्रतिवेदन पेस गर्ने जिम्मेवारी बैठकले दिएको छ । मौद्रिक नीतिमार्फत मूल्यवृद्धि नियन्त्रणको समेत जिम्मेवारी पाएको नियामक राष्ट्र बैङ्क स्वयम्ले नै यस्तो तथ्याङ्क उत्पादन गर्नुभन्दा अलग संरचनाबाट यस्तो काम हुनुपर्ने बहस हुँदै आएको छ । पछिल्लो समय त्यस्तो तथ्याङ्कमा सर्वसाधारणले आशङ्कासमेत गर्दै आएका छन् । कार्यालयको मूल दायित्व नै तथ्याङ्क सङ्कलन गर्ने भएकाले उपभोक्तासम्बन्धी सूचकाङ्क पनि कार्यालयलाई जिम्मेवारी दिने सन्दर्भमा आवश्यक सुझावका लागि कार्यदल गठन भएको कार्यालयका सूचना अधिकारी पूर्णबहादुर घर्तीमगरले जानकारी दिनुभयो । “राष्ट्र बैङ्कबाट कार्यालयलाई हस्तान्तरण गर्दा त्यसका कानुनी, संरचनागत विषयमा कार्यदलले उपयुक्त सुझाव दिने छ,” उहाँले भन्नुभयो । नेपाल राष्ट्र बैङ्कले अहिले मासिक रूपमा यससम्बन्धी विवरण सार्वजनिक गर्छ । जसमा उपभोक्तासँग सम्बन्धित थोक तथा खुद्रा मूल्य वृद्धिदर र भौगोलिक रूपमा भएको मूल्यवृद्धिदरलाई तुलनात्मक रूपमा प्रस्तुत गरिन्छ । राष्ट्र बैङ्कले चार सयभन्दा बढी वस्तुको ‘बास्केट’ तयार गरेर देशभरका गणकमार्फत तथ्याङ्क सङ्कलन गरेर मूल्यवृद्धिदर सार्वजनिक गर्दै आएको छ । परिषद्ले गठन गरेको कार्यदललाई यससम्बन्धी कार्य कार्यालयबाट गर्दा आवश्यक पूर्वाधार, स्रोत, जनशक्ति तथा क्षमता विकासको विश्लेषण, कानुनी र प्रक्रियागत समायोजनका आधार र सङ्क्रमण अवधिभर राष्ट्र बैङ्क र कार्यालयले संयुक्त रूपमा उक्त कार्य गर्ने गरी उपयुक्त संरचना प्रस्ताव गर्ने कार्यदेश दिएको छ । कार्यदलका अन्य सदस्यमा अर्थ मन्त्रालयको आर्थिक नीति विश्लेषण महाशाखाका सहसचिव, राष्ट्रिय योजना आयोगका आर्थिक व्यवस्थापन महाशाखाका सहसचिव, कार्यालयका उपप्रमुख तथ्याङ्क अधिकारी, राष्ट्र बैङ्कको आर्थिक अनुसन्धान विभागका निर्देशक, कार्यालयको मूल्य तथ्याङ्क शाखाको निर्देशक र सदस्य सचिवमा राष्ट्र बैङ्कको आर्थिक अनुसन्धान विभागका उपनिर्देशक रहने व्यवस्था छ ।",
      "link": "https://gorkhapatraonline.com/news/189935",
      "image": "https://gorkhapatraonline.com/storage/media/333549/conversions/Tatyanka-1-original-thumb.jpg"
    },
    {
      "slug": "189934",
      "title": "विकासशील मुलुकमा स्तरोन्नति हुँदा पच्चिस प्रतिशतसम्म निर्यात घट्ने",
      "timestamp": 1769644800000,
      "source": "gp",
      "content": "अल्पविकसितबाट विकासशील मुलुकमा स्तरोन्नति हुँदा नेपालबाट निर्यात हुने गार्मेन्ट र टेक्सटाइललगायतका क्षेत्रमा ठुलो असर पर्ने देखिएको छ ।   विश्वव्यापार सङ्गठन (डब्ल्युटिओ) का अनुसार अल्पविकसितबाट विकासशील मुलुकमा स्तरोन्नति भए गार्मेन्ट, टेक्सटाइलको निर्यातमा १० देखि २० प्रतिशत कमी आउने देखिएको हो । डब्ल्युटिओले गार्मेन्ट र टेक्सटाइल १३.३ प्रतिशतले निर्यात घट्ने अनुमान गरेको छ ।",
      "longContent": "काठमाडौँ, माघ १५ गते । अल्पविकसितबाट विकासशील मुलुकमा स्तरोन्नति हुँदा नेपालबाट निर्यात हुने गार्मेन्ट र टेक्सटाइललगायतका क्षेत्रमा ठुलो असर पर्ने देखिएको छ । विश्वव्यापार सङ्गठन (डब्ल्युटिओ) का अनुसार अल्पविकसितबाट विकासशील मुलुकमा स्तरोन्नति भए गार्मेन्ट, टेक्सटाइलको निर्यातमा १० देखि २० प्रतिशत कमी आउने देखिएको हो । डब्ल्युटिओले गार्मेन्ट र टेक्सटाइल १३.३ प्रतिशतले निर्यात घट्ने अनुमान गरेको छ ।आगामी २४ नोभेम्बर २०२६ मा नेपाल, बङ्गलादेश र लावा विकासशील देशमा स्तरोन्नति हुँदै छन् । स्तरोन्नति भएपछि नेपालले निर्यात व्यापारमा पाउने छुट सुविधा हट्ने छ । त्यस्तो सुविधा हट्दा स्वदेशी उत्पादनको लागत मूल्य उच्च भई अन्तर्राष्ट्रिय बजारमा प्रतिस्पर्धा गर्न नसक्दा निर्यातमा कमी आउने देखिएको हो । यस्तै साउतीले गरेको अध्ययन अनुसार गार्मेन्ट र टेक्सटाइल निर्यात ४.३ प्रतिशतले नियात घट्ने देखिएको छ । अब ती वस्तुको निर्यातमा ६.७ भन्सार महसुल बढ्दा गार्मेन्ट क्षेत्र बढी प्रभावित हुने अनुमान गरिएको छ । डब्ल्युटिओका अनुसार हाते शिल्प, पशु उत्पादन, जडीबुटी, फलामे उत्पादन, धातुका सामान, आयातमा आधारित प्रशोधित उत्पादन, सेवा क्षेत्रको निर्यातमा समेत प्रभाव पर्ने छ । कार्पेटको निर्यात आठदेखि १५ प्रतिशतले घट्ने अनुमान छ । कार्पेटको प्रमुख बजार अमेरिका र युरोपेली सङ्घ रहेकामा उच्च भन्सार महसुलका कारण निर्यात घट्ने देखिएको हो । हाते शिल्प, पशु उत्पादन, जडीबुटीको निर्यात १० देखि १८ प्रतिशतसम्म र लौह उत्पादन, धातुका सामानमा तीनदेखि आठ प्रतिशत घट्ने अनुमान गरिएको छ । यस्तै आयातमा आधारित र प्रशोधित उत्पादनको निर्यात १२ देखि २५ प्रतिशतसम्म हुने अनुमान गरिएको छ । भन्सार विभागको तथ्याङ्क अनुसार आव २०८२/८३ का छ महिनामा चार अर्ब ५९ करोड ४० लाख २९ हजार रुपियाँको तयारी गार्मेन्ट र एक अर्ब ६६ करोड ३९ लाख ९२ हजार रुपियाँको टेक्सटाइल निर्यात भएको छ । यस्तै आव २०८१/८२ मा आठ अर्ब ७५ करोड ४३ लाख ९१ हजार रुपियाँको तयारी गार्मेन्ट र तीन अर्ब आठ करोड ३१ लाख ८७ हजार रुपियाँको टेक्स्टाइल निर्यात भएको थियो । गार्मेन्ट अमेरिका र इयुमा निर्यात हुने गरेकमा टेक्सटाइल भारतमा निर्यात हुने गर्छ । साउती र तयारी पोसाक सङ्घले बुधबार आयोजना गरेको गार्मेन्ट निर्यातको प्रतिस्पर्धा, चुनौती र अगाडिको बाटो विषयक ‘पोलेसी डाइलग’ मा वक्ताहरूले नेपाल विकाशील मुलुकमा स्तरोन्नति भएपछि स्वदेशी समग्र निर्यात व्यापारमा ठुलो प्रभाव पर्ने बताएका छन् । उद्योग, वाणिज्य तथा आपूर्ति मन्त्रालयका सचिव डा. रामप्रसाद घिमिरेले गार्मेन्ट मात्र नभएर समग्र निर्यात व्यापारमा असर पर्ने जानकारी दिनुभयो । गार्मेन्ट र टेक्सटाइल तुलनात्मक लाभका वस्तु भएकाले निर्यातको सम्भावना धेरै हुँदा सरकार र निजी क्षेत्र मिलेर निर्यात बढाउन सकिने उहाँको भनाइ छ । उत्पादनको प्रतिस्पर्धी क्षमता वृद्धि गरी भन्सारमा सहजीकरण गरेर व्यापार लागत घटाउन सकिने उहाँको भनाइ छ । सावतीका कार्यकारी निर्देशक डा. पारश खरेलले स्वदेशी उत्पादनमा लजिस्टिक कस्ट उच्च, दक्ष जनशक्ति अभाव, उत्पादनको लागत मूल्य महँगो हुँदा निर्यात घट्ने देखिएको बताउनुभयो । व्यापार प्रवर्धन तथा निकासी केन्द्रका कार्यकारी निर्देशक शरदविक्रम राणाले सरकार र निजी क्षेत्र मिलेर उत्पादन बढाउन स्पष्ट खाका बनाउन आवश्यक रहेको बताउनुभयो । व्यापार विज्ञ रविशङ्कर सैजूले नेपाल विकाशील मुलुकमा स्तरोन्नति भएपछि गार्मेन्ट, कार्पेट, कृषि उत्पादन जस्ता परम्परागत निर्यातमा ठुलो प्रभाव देखिने भएकाले सरकारले नयाँ नयाँ बजार खोजी गरे निर्यात बढाउन आवश्यक रहेको बताउनुभयो । तयारी पोसाक सङ्घका अध्यक्ष पशुपतिदेव पाण्डेले गार्मेन्ट उद्योगमा दक्ष जनशक्ति अभाव, लागत मूल्य महँगो हुँदा निर्यातमा असर पर्ने बताउनुभयो ।",
      "link": "https://gorkhapatraonline.com/news/189934",
      "image": "https://gorkhapatraonline.com/storage/media/333547/conversions/Galainchaa-Carpet-original-thumb.jpg"
    },
    {
      "slug": "189933",
      "title": "चाँदीको अभाव",
      "timestamp": 1769644800000,
      "source": "gp",
      "content": "सुनको मूल्य बढेसँगै चाँदी खरिदको मनस्थिति बनाएका उपभोक्ता दैनिक बढिरहेका छन् । विराटनगरमा सुनचाँदी कारोबार गर्दै आएका व्यवसायीका अनुसार अहिले सुन खरिद गर्न नसक्ने र चाँदी नपाइने स्थितिमा छ ।",
      "longContent": "नवराज कट्टेलविराटनगर, माघ १५ गते । सुनको मूल्य बढेसँगै चाँदी खरिदको मनस्थिति बनाएका उपभोक्ता दैनिक बढिरहेका छन् । विराटनगरमा सुनचाँदी कारोबार गर्दै आएका व्यवसायीका अनुसार अहिले सुन खरिद गर्न नसक्ने र चाँदी नपाइने स्थितिमा छ । विराटनगरका व्यवसायी जुगलकिशोर राठीका अनुसार उपभोक्ताको भिड दुई किसिमको छ । एउटा पुरानो सुन बेच्ने र अर्को काँचो चाँदी किन्ने तर बजारमा चाँदीको अभाव छ । राठीका अनुसार चाँदीको खपत औद्योगिक कच्चाका रूपमा बढेको छ । जसले उपभोक्ताका लागि अभाव सिर्जना गरिदिएको हो । राठीले विद्युतीय गाडी र सौर्य ऊर्जाको बढ्दो प्रयोगलाई चाँदी अभावका कारण रहेको बताउनुभयो । उहाँका अनुसार इभी गाडीको र सौर्य ऊर्जाको ब्याट्रीमा समेत चाँदीको खपत हुन्छ । संसारभर यी दुई वस्तुको प्रयोग बढिरहेको कुरा चाँदीसँग जोडिएको हो । सुनचाँदी व्यवसायी सङ्घ मोरङका अध्यक्ष शशिभूषण साहले बजारमा सुन किन्नेभन्दा बेच्ने वा ढाँचा परिवर्तन गर्ने उपभोक्ता धेरै देखिने बताउनुभयो । चाँदी बेच्नेभन्दा किन्नेको सङ्ख्या पछिल्ला दिनमा ह्वात्तै बढेको साहको भनाइ छ । नेपाल राष्ट्र बैङ्कले चाँदी आयातका लागि भुक्तानी सीमा बढाएको पनि छ । औद्योगिक कच्चा पदार्थ प्रयोजनका लागि चाँदी आयात गर्ने उद्योगी–व्यवसायीलाई विदेशी मुद्राको सटही बढाएको छ तर पनि चाँदीको अभाव हुनुको कारणबारे प्रस्ट पार्दै राठीले भन्नुभयो, “चीनले चाँदी निर्यात रोक्यो, त्यसको असर बजारमा देखिन्छ ।”उहाँले अहिले सुनचाँदी व्यावसायी वा उद्योगीसँग मात्रै जोडेर धेरैले यसको कारोबार भइरहेको बुझ्ने गरे पनि अन्य मुलुकमा सोलार र इभी गाडीको बढ्दो प्रयोग र यसमा लाग्ने ब्याट्री उत्पादनमा आवश्यक कच्चा मानिने कुरा बुझ्न नसकेको बताउनुभयो । विराटनगरका अर्का सुनचाँदी व्यवसायी अरुण राठीले नेपाल राष्ट्र बैङ्कले पाँच लाख अमेरिकी डलरसम्मको सीमा बढाए पनि त्यसको प्रभाव बजारमा कम देखिरहेको बताउनुभयो । राठीले विवाहको सिजनमा समेत सुन र चाँदीको गहना बनाउन सुन खरिद गर्ने कम छन् । कतिपयले काँचो सुन र चाँदी किन्ने र भएका गहनाको ढाँचा परिवर्तन गरेर नयाँ वरबधुलाई लगाइदिने समेत गरेको व्यवसायी बताउँछन् । उपभोक्ता मात्रै हैन मूल्य बढ्दा व्यवसायीलाई समेत सास्ती नै रहेको छ । उपभोक्ताले गहना अर्डर गरिहाले भने पहिल्यै ७५ प्रतिशत भुक्तानी माग्नुपर्ने बाध्यतामा रहेको उनीहरू बताउँछन् । दिनदिनै बढ्दो मूल्यका कारण जुनदिन गहनाका लागि अर्डर हुन्छ त्यही दिन सुन किन्नुपर्ने दबाबमा व्यवसायी रहेका हुन् । अध्यक्ष साहका अनुसार मोरङमा १६५ जना व्यवसायी सङ्घमा आबद्ध छन् । मासिक तीन केजी सुन खपत हुने गरेको उहाँको भनाइ छ । महासङ्घलाई दैनिक २५ केजी सुनको कोटा प्राप्त हुन्छ । त्यसले जिल्लाका सङ्घमार्फत व्यापारीसम्म पठाउने गरेको छ । चाँदी भने खुला छ तर पाँच लाख अमेरिकी डलरको सीमासम्म सबै व्यापारीको हैसियत नपुग्ने भएकाले निश्चित आयातकर्तामार्फत खुद्रा बिक्रीका लागि पसलसम्म पुग्ने गरेको छ ।",
      "link": "https://gorkhapatraonline.com/news/189933",
      "image": "https://gorkhapatraonline.com/storage/media/333546/conversions/Chadi-original-thumb.jpg"
    },
    {
      "slug": "189931",
      "title": "रोकिएन सुनको उकालो यात्रा",
      "timestamp": 1769644800000,
      "source": "gp",
      "content": "निरन्तर बढ्दै गएको सुनको मूल्यले बुधबार फेरि नयाँ रेकर्ड कायम गरेको छ ।   मङ्गलबार तीन लाख नौ हजार तीन सय रुपियाँमा कारोबार भएको सुनको मूल्य बुधबार तोलामा नौ हजार पाँच सय रुपियाँले बढेर तीन लाख १८ हजार आठ सय रुपियाँमा कारोबार भएको नेपाल सुनचाँदी व्यवसायी महासङ्घले जनाएको छ । यो अहिलेसम्मकै उच्च मूल्य हो । माघ लागेसँगै सुनको मूल्य अस्वाभाविक रूपमा बढ्दै गएको छ ।",
      "longContent": "गोरखापत्र समाचारदाताकाठमाडौं, माघ १५ गते । निरन्तर बढ्दै गएको सुनको मूल्यले बुधबार फेरि नयाँ रेकर्ड कायम गरेको छ । मङ्गलबार तीन लाख नौ हजार तीन सय रुपियाँमा कारोबार भएको सुनको मूल्य बुधबार तोलामा नौ हजार पाँच सय रुपियाँले बढेर तीन लाख १८ हजार आठ सय रुपियाँमा कारोबार भएको नेपाल सुनचाँदी व्यवसायी महासङ्घले जनाएको छ । यो अहिलेसम्मकै उच्च मूल्य हो । माघ लागेसँगै सुनको मूल्य अस्वाभाविक रूपमा बढ्दै गएको छ । बुधबार अन्तर्राष्ट्रिय बजारमा प्रतिऔँस सुनको मूल्य पाँच हजार २७२ अमेरिकी डलर पुगेको छ । अन्तर्राष्ट्रिय बजारमा मूल्य बढ्दा त्यसको प्रभाव स्थानीय बजारमा पर्न गएको हो । अमेरिकाका राष्ट्रपति डोनाल्ड ट्रम्पको नीति, भूराजनीति, आर्थिक तनाव, केन्द्रीय बैङ्कले डलरको सट्टा सुनको सञ्चिति बढाउँदै जानुलगायतका कारणले सुनको मूल्य निरन्तर बढ्दै गएको हो । निरन्तर मूल्य बढ्दै गएपछि उपभोक्ता र व्यवसायीलाई प्रत्यक्ष असर परेको छ । सुनचाँदी व्यवसायी तेजरत्न शाक्यले मूल्य बढ्दा बजारमा माग नभई सुनचाँदीको कारोबार ठप्प भएको जानकारी दिनुभयो । सुनको मूल्य बढेर केही दिनमै तीन लाख ५० हजार पुग्ने देखिएको उहाँको भनाइ छ । बजारमा सुनको बिक्री हुन छोडेपछि वाणिज्य बैङ्कले सुन आयात गर्न छाडेका छन् ।विभिन्न वाणिज्य बैङ्कसँग हाल १३८ किलो सुन मौज्दात रहेको नेपाल बैङ्कर्स एसोसिएसनले जनाएको छ ।  यस्तै चाँदीको मूल्य पनि तोलामा सात हजार रुपियाँ नाघेको छ । मङ्गलबार छ हजार ८७० रुपियाँमा कारोबार भएको चाँदीको मूल्य बुधबार बढेर सात हजार तीन सय रुपियाँमा कारोबार भएको महासङ्घले जनाएको छ । बुधबार अन्तर्राष्ट्रिय बजारमा प्रतिऔँस चाँदीको मूल्य ११२ अमेरिकी डलर पुगेको छ ।",
      "link": "https://gorkhapatraonline.com/news/189931",
      "image": "https://gorkhapatraonline.com/storage/media/333543/conversions/Gold-Photo-original-thumb.jpg"
    },
    {
      "slug": "189929",
      "title": "एक वर्षभित्रमा ‘ग्रे लिस्ट’ बाट बाहिरिने गरी काम गर्न आग्रह",
      "timestamp": 1769644800000,
      "source": "gp",
      "content": "अर्थमन्त्री रामेश्वरप्रसाद खनालले सम्पत्ति शुद्धीकरण निवारणसम्बन्धी विषयमा नेपाललाई वित्तीय कारबाही कार्यदल (एफएटिएफ) को ‘ग्रे लिस्ट’ बाट जतिसक्दो चाँडो बाहिर निकाल्न सबै क्षेत्र र निकाय जिम्मेवार भएर लाग्नुपर्ने बताउनुभएको छ ।  सम्पत्ति शुद्धीकरण निवारण : पारदर्शिता र वित्तीय सुशासन भन्ने मूल नारासहित बुधबार आयोजित सम्पत्ति शुद्धीकरण निवारण राष्ट्रिय दिवस, २०८२ का अवसरमा अर्थमन्त्री खनालले तोकिएको समयभन्दा अघि नै आवश्यक सबै सुधारका काम सम्पन्न गरी आगामी एक वर्षभित्र नेपाललाई ‘ग्रे लिस्ट’ बाट बाहिर निकाल्नुपर्नेमा जोड दिनुभयो ।",
      "longContent": "काठमाडौँ, माघ १५ गते । अर्थमन्त्री रामेश्वरप्रसाद खनालले सम्पत्ति शुद्धीकरण निवारणसम्बन्धी विषयमा नेपाललाई वित्तीय कारबाही कार्यदल (एफएटिएफ) को ‘ग्रे लिस्ट’ बाट जतिसक्दो चाँडो बाहिर निकाल्न सबै क्षेत्र र निकाय जिम्मेवार भएर लाग्नुपर्ने बताउनुभएको छ ।सम्पत्ति शुद्धीकरण निवारण : पारदर्शिता र वित्तीय सुशासन भन्ने मूल नारासहित बुधबार आयोजित सम्पत्ति शुद्धीकरण निवारण राष्ट्रिय दिवस, २०८२ का अवसरमा अर्थमन्त्री खनालले तोकिएको समयभन्दा अघि नै आवश्यक सबै सुधारका काम सम्पन्न गरी आगामी एक वर्षभित्र नेपाललाई ‘ग्रे लिस्ट’ बाट बाहिर निकाल्नुपर्नेमा जोड दिनुभयो ।उहाँले अन्तर्राष्ट्रिय समुदायले नेपालमाथि कुनै दबाब दिएर वा बाध्य पारेर यी सुधार कार्य कार्यान्वयन गर्न लागिएको नभई, आफ्नै संस्थालाई भ्रष्टाचारमुक्त, पारदर्शी र सुशासनयुक्त बनाउन तथा अर्थतन्त्रलाई बलियो बनाउने उद्देश्यसाथ अघि बढाइएको स्पष्ट पार्नुभयो ।सम्पत्ति शुद्धीकरण निवारणका लागि भइरहेका सुधार प्रयासले अतिरिक्त आर्थिक दायित्व वा अनावश्यक लागत सिर्जना नगर्ने पनि अर्थमन्त्री खनालको भनाइ थियो । विदेशी लगानी अपेक्षा अनुसार नआउनुको एक कारण वित्तीय प्रणालीप्रतिको विश्वास कमजोर हुनु रहेको उल्लेख गर्दै उहाँले सुधारमार्फत लगानी वातावरण सुधार गर्नुपर्ने बताउनुभयो ।एफएटिएफ र एसिया प्यासिफिक ग्रुपले जनवरी २०२७ सम्ममा सुधार गर्नुपर्ने विभिन्न विषय समेटेर सुझाव दिएको उल्लेख गर्दै अर्थमन्त्री खनालले पछिल्लो एक वर्षमा केही सुधार भएको र अबको एक वर्षभित्र बाँकी सबै सुधारका काम पूरा गर्नुपर्ने आवश्यकता औँल्याउनुभयो । सम्पत्ति शुद्धीकरणसँग सम्बन्धित मुद्दामा अनुसन्धान, अभियोजन र कारबाही प्रक्रियालाई प्रभावकारी बनाइनुपर्नेमा जोड दिँदै अर्थमन्त्री खनालले प्रमाणसहित बलियो मुद्दा तयार गरी तत्काल सम्पत्ति जफत गर्ने व्यवस्था मिलाउनुपर्ने बताउनुभयो ।कानुन, न्याय तथा संसदीय मामिलामन्त्री अनिलकुमार सिन्हाले नेपालको वित्तीय स्वच्छता र सुशासनका लागि विश्वव्यापी रूपमा देखिएका कानुनी, नीतिगत तथा संस्थागत चुनौतीलाई थप प्रभावकारी ढङ्गले सम्बोधन गर्नुपर्ने बताउनुभयो । उहाँले हालको अवस्था चुनौती मात्र नभई आत्मसमीक्षा र थप सुधारका लागि अवसरसमेत भएको उल्लेख गर्नुभयो ।कानुनी तथा संस्थागत सुधारका काम अघि बढिरहेको उल्लेख गर्दै मन्त्री सिन्हाले अब प्रभावकारी कार्यान्वयनमा जोड दिनुपर्ने बेला आएको बताउनुभयो । ‘ग्रे लिस्ट’ बाट बाहिर निस्कन २०८३ माघसम्म गर्नुपर्ने कार्ययोजना तय भइसकेको उल्लेख गर्दै त्यसको कार्यान्वयनमा सबै निकाय र क्षेत्रले आआफ्नो जिम्मेवारी पूरा गर्नुपर्नेमा उहाँले जोड दिनुभयो ।महान्यायाधिवक्ता सविता भण्डारीले सम्पत्ति शुद्धीकरण निवारणका लागि नेपालले अन्तर्राष्ट्रिय स्तरमा स्पष्ट नीतिगत प्रतिबद्धता जनाएको बताउँदै यस विषयलाई उच्च प्राथमिकतामा राखी सम्बन्धित कानुनको तर्जुमा तथा प्रभावकारी कार्यान्वयनमा विशेष ध्यान दिइएको जानकारी दिनुभयो । नेपाल राष्ट्र बैङ्कका डेपुटी गभर्नर बमबहादुर मिश्रले नेपाल ‘ग्रे लिस्ट’ मा रहेको अवस्थामा अन्तर्राष्ट्रिय वित्तीय संस्थाले नेपालसँगको कारोबारमा कडाइ गर्न सक्ने चेतावनी दिनुभयो । सम्पत्ति शुद्धीकरण अनुसन्धान विभागका महानिर्देशक गजेन्द्रकुमार ठाकुरले सम्पत्ति शुद्धीकरण निवारण कुनै एक निकायको मात्र जिम्मेवारी नभई अर्थतन्त्रसँग जोडिएका सबै निकायको सामूहिक प्रयास आवश्यक पर्ने बताउनुभयो । उहाँका अनुसार यस क्षेत्रमा ५० भन्दा बढी सरकारी निकाय र ८० हजारभन्दा बढी सूचक संस्था संलग्न रहेका छन् ।महानिर्देशक ठाकुरले कुल गार्हस्थ उत्पादनको तीनदेखि पाँच प्रतिशतसम्म आतङ्ककारी गतिविधि र अवैध कारोबारसँग सम्बन्धित हुन सक्ने जोखिम औँल्याउँदै नेपालको अर्थतन्त्र अझै नगदमा आधारित, अनौपचारिक अर्थतन्त्रको हिस्सा ठुलो, आधुनिक प्रणालीको प्रभावकारी नियमन गर्न नसकिएको, दक्ष जनशक्ति र प्रविधिको अभाव तथा कानुन बने पनि कार्यान्वयन कमजोर रहेको समस्या रहेको बताउनुभयो ।घरजग्गा कारोबार तथा सुनचाँदी कारोबारका क्षेत्रमा सम्पत्ति शुद्धीकरणको जोखिम बढी रहेको उल्लेख गर्दै उहाँले जोखिममा आधारित प्रणाली कार्यान्वयन, कानुनी सुधार तथा अद्यावधिक, अनुसन्धान निकायबिच समन्वय र सहकार्य, अन्तर्राष्ट्रिय समन्वय विस्तार, आधुनिक प्रविधिबाट हुने अपराध न्यूनीकरण, एकीकृत सूचना साझेदारी प्रणाली निर्माण, डिजिटल अर्थतन्त्रको नियमन तथा साइबर अपराध नियन्त्रणमा विशेष जोड दिनुपर्ने आवश्यकता औँल्याउनुभयो ।",
      "link": "https://gorkhapatraonline.com/news/189929",
      "image": "https://gorkhapatraonline.com/storage/media/333540/conversions/121-original-thumb.jpg"
    },
    {
      "slug": "189927",
      "title": "चोरीका सामान ल्याउने व्यवसायी छानबिनमा",
      "timestamp": 1769644800000,
      "source": "gp",
      "content": "अवैध रूपमा सामान आयात गर्ने व्यवसायीलाई सरकारले कडा छानबिन गर्ने भएको छ । यसका लागि भन्सार विभाग र राजस्व अनुसन्धान विभागको संयुक्त टोली परिचालन गर्ने तयारी अर्थ मन्त्रालयले गरेको छ ।",
      "longContent": "गोरखापत्र समाचारदाताकाठमाडौँ, माघ १५ गते । अवैध रूपमा सामान आयात गर्ने व्यवसायीलाई सरकारले कडा छानबिन गर्ने भएको छ । यसका लागि भन्सार विभाग र राजस्व अनुसन्धान विभागको संयुक्त टोली परिचालन गर्ने तयारी अर्थ मन्त्रालयले गरेको छ । अर्थमन्त्री रामेश्वर खनालले उक्त टोलीले चोरीपैठारी गरेका सामान खरिद गर्ने वा सङ्ग्रह गर्ने व्यवसायीको कारोबारमाथि सघन छानबिन गर्ने जानकारी दिनुभएको हो । सरकारले अवैध करार गरेका सामानसमेत बजारमा सहजै उपलब्ध हुन थालेपछि अर्थ मन्त्रालयले यसमाथि निगरानी बढाउँदै आएको छ । त्यसका लागि मन्त्रालयले भन्सार छुटेका र आधिकारिक बिल भएका सामान मात्र आयात गर्न व्यवसायीलाई आग्रह पनि गर्दै आएको छ । यसअघि व्यवसायीकै आग्रह अनुसार मन्त्रालयले कारोबार मूल्यलाई आधार भन्सार मूल्याङ्कन सुरु गरिसकेको छ । यसले वैध आयात बढाउने र व्यवसायीलाई पनि सहज हुने अपेक्षा गरिएको छ । यसअघि सन्दर्भ पुस्तिकालाई आधार मानेर मूल्याङ्कन हुने गरेकोमा त्यस्तो व्यवस्था पुरानो भएको र त्यसले वस्तुको मूल्यको वास्तविक मूल्याङ्कन हुन नसकेको व्यवसायीको गुनासो रहँदै आएको थियो । त्यसलाई सम्बोधन गर्दै अर्थ मन्त्रालयले देशैभरका भन्सार नाकामा कारोबारमा आधारित मूल्याङ्कन कार्यान्वयन गरिसकेको छ । यो सन्दर्भमा सरकारले वैध आयातलाई बढावा दिन चोरीपैठारीका सामान नल्याउन व्यवसायीलाई सचेत गराउँदै आएको छ । अर्थमन्त्री खनालले बुधबार फेसबुकमा स्टाटस लेख्दै त्यस्ता व्यवसायीको कारोबार अब सघन छानबिनको दायरामा पर्ने उल्लेख गर्नुभएको हो । “त्यसैले भन्सारबाट छुटेको र आधिकारिक बिल जारी गरेका सामान मात्र खरिद गर्न र पारदर्शी व्यापार गर्न सबैलाई अनुरोध छ,” स्टाटसमा उल्लेख छ ।",
      "link": "https://gorkhapatraonline.com/news/189927",
      "image": "https://gorkhapatraonline.com/storage/media/333538/conversions/awaidh-saman-original-thumb.jpg"
    },
    {
      "slug": "190168",
      "title": "विमानस्थलको काम अझै सकिएन",
      "timestamp": 1769817600000,
      "source": "gp",
      "content": "त्रिभुवन अन्तर्राष्ट्रिय विमानस्थलको क्षमता अभिवृद्धिको काम तोकिएकै समयमा सम्पन्न नहुने देखिएको छ । नेपाल नागरिक उड्डयन प्राधिकरण अन्तर्गतको हवाई यातायात क्षमता अभिवृद्धि आयोजना अन्तर्गत भइरहेका काम सन् २०२६ को अक्टोबरभित्रै सम्पन्न गर्ने लक्ष्य राखिएको थियो तर बजेट अभाव, निर्माण सामग्रीको आपूर्ति समस्या, नेपाल आयल निगमको डिपोलाई स्थानान्तरणलगायतका कारणले आयोजनाको काम पर धकेलिने भएको हो ।",
      "longContent": "गोरखापत्र समाचारदाताकाठमाडौँ, माघ १७ गते । त्रिभुवन अन्तर्राष्ट्रिय विमानस्थलको क्षमता अभिवृद्धिको काम तोकिएकै समयमा सम्पन्न नहुने देखिएको छ । नेपाल नागरिक उड्डयन प्राधिकरण अन्तर्गतको हवाई यातायात क्षमता अभिवृद्धि आयोजना अन्तर्गत भइरहेका काम सन् २०२६ को अक्टोबरभित्रै सम्पन्न गर्ने लक्ष्य राखिएको थियो तर बजेट अभाव, निर्माण सामग्रीको आपूर्ति समस्या, नेपाल आयल निगमको डिपोलाई स्थानान्तरणलगायतका कारणले आयोजनाको काम पर धकेलिने भएको हो ।आयोजना अन्तर्गत विमानस्थल विस्तारको काम तीन खण्डमा अगाडि बढाइएको थियो । कोटेश्वरतर्फ समानान्तर ट्याक्सीवे, पूर्वतर्फ ह्याङ्गर एप्रोन र उत्तरतर्फ इन्टरनेसनल एप्रोन बनाउने काम अगाडि बढाइएकामा हालसम्म समग्र प्रगति ८० प्रतिशत मात्रै पुगेको छ । प्राधिकरणका अनुसार विमानस्थलको ‘गेम चेन्जर’ परियोजनाका रूपमा हेरिएको समानान्तर ट्याक्सीवे निर्माणको काम ६२ प्रतिशत, पूर्वतर्फको ह्याङ्गर एप्रोन निर्माणको काम ४२ प्रतिशत र अन्तर्राष्ट्रिय एप्रोन निर्माणको काम ८० प्रतिशत सकिएको छ । विमानस्थलको उत्तरतर्फको अन्तर्राष्ट्रिय एप्रोन निर्माणको काम सन् २०२० बाट सुरु भएको हो । त्यस्तै विमानस्थल परिसरमा रहेको नेपाल आयल निगमको डिपो स्थानान्तरण नगरिएकाले समानान्तर ट्याक्सीवे विस्तारको कामले समेत गति लिन नसक्दा आयोजना लम्बिने भएको हो ।प्राधिकरणका प्रवक्ता विक्रम गौतमले भन्नुभयो, “विमानस्थलमा क्षमता अभिवृद्धिको काम तोकिएको समयमा नै सम्पन्न गर्ने लक्ष्यसहित तीन वटा फरक फरक आयोजनाको काम भइरहेका छन् । निर्माण समग्री आपूर्तिलगायतका कारण बिचमा केही समय कामले तीव्रता लिन नसके पनि कामको गुणस्तर र समय हेरेर गरेर आयोजना अघि बढेका छन् ।”गत वर्ष कात्तिक २३ गतेदेखि झन्डै पाँच महिना दैनिक १० घण्टा विमानस्थल बन्द गरेर पाँच वटा कनेक्टिङ ट्याक्सीवे निर्माणको काम भने यसअघि नै पूरा भइसकेको उहाँले जानकारी दिनुभयो । हाल त्रिभुवन अन्तर्राष्ट्रिय विमानस्थलको वार्षिक क्षमता ८०–८५ लाख हवाई यात्रु रहेकामा आयोजना सम्पन्नपछि १० देखि १५ लाख थपिएर वार्षिक क्षमता सवा करोडसम्म धान्न सक्ने प्राधिकरणले जनाएको छ । तीन वटै आयोजना सम्पन्न भएपछि धावनमार्गको क्षमता बढ्नुका साथै पार्किङको अभावले जहाज आकाशमा होल्ड गर्नुपर्ने समस्यासमेत समाधान हुने छ ।",
      "link": "https://gorkhapatraonline.com/news/190168",
      "image": "https://gorkhapatraonline.com/storage/media/333903/conversions/airport-original-thumb.jpg"
    },
    {
      "slug": "190167",
      "title": "क्रिएटर मेलाले अर्थतन्त्रको विकासलाई सघाउने",
      "timestamp": 1769817600000,
      "source": "gp",
      "content": "नेपालस्थित अमेरिकी दूतावासले आममानिसमा डिजिटल सिर्जनालाई रचनात्मक र आर्थिक आम्दानीसँग जोड्ने उद्देश्यसहित क्रिएटर्स मेला–२०२६ को आयोजना गरेको छ ।   ‘भिजन टु भेन्चर’ नारासहित चितवनबाट सुरु भएको क्रिएटर्स मेला शुक्रबारदेखि भने काठमाडौँमा सञ्चालन गरिएको हो । चितवन र नेपालगन्जको सक्रिय सञ्चालनपछि दूतावासले काठमाडौँमा शनिबारसम्म दुई दिन काठमाडौँमा डिजिटल सिर्जनामा रमाउनेका लागि आयोजना गरेको दूतावासले जनाएको छ ।",
      "longContent": "गोरखापत्र समाचारदाताकाठमाडौँ, माघ १७ गते । नेपालस्थित अमेरिकी दूतावासले आममानिसमा डिजिटल सिर्जनालाई रचनात्मक र आर्थिक आम्दानीसँग जोड्ने उद्देश्यसहित क्रिएटर्स मेला–२०२६ को आयोजना गरेको छ । ‘भिजन टु भेन्चर’ नारासहित चितवनबाट सुरु भएको क्रिएटर्स मेला शुक्रबारदेखि भने काठमाडौँमा सञ्चालन गरिएको हो । चितवन र नेपालगन्जको सक्रिय सञ्चालनपछि दूतावासले काठमाडौँमा शनिबारसम्म दुई दिन काठमाडौँमा डिजिटल सिर्जनामा रमाउनेका लागि आयोजना गरेको दूतावासले जनाएको छ । क्रिएटर मेलाले नेपालको रचनात्मक अर्थतन्त्रको विकासलाई सघाउने अपेक्षा राखेको दूतावासका सार्वजनिक मामिला प्रमुख माइक हार्करले जानकारी दिनुभयो । मेलाले डिजिटल सामग्री सिर्जनामा मात्र सीमित नहुँदै यसलाई आममानिसको अर्थोपार्जनसँग जोडेर दिगो र पेसागत व्यवसाय निर्माणतर्फ ध्यानकेन्द्रित गर्न मेलाले कोसिस गरेको उहाँको भनाइ थियो । मोबाइल चलाउँदा यसबाट आर्थिक लाभ लिन सकिने गरी कसरी कन्टेन्ट सिर्जना गर्ने र व्यावसायिक विकासका लागि प्रयोग गर्न सकिन्छ भन्ने विषयमा सत्रगत बहसका रूपमा प्रयोगात्मक कार्यशाला, प्रत्यक्ष प्रस्तुति तथा प्रमुख पिच टु सक्सेस कार्यक्रम सञ्चालन भइरहेका छन् । युवापुस्ताको बढ्दो डिजिटल प्रेमलाई सही दिशा दिनका लागि मेला सहयोगी हुने धारणा बहसमा सहभागीले राखेका थिए । काठमाडौँ कार्यक्रमको मुख्य आकर्षण पिच टु सक्सेस रहेको छ । जहाँ छनोट गरिएका सिर्जनाकर्ताले नेपालका अग्रणी व्यावासायिक घरानाका नेतृत्वसमक्ष आफ्ना व्यावसायिक अवधारणा प्रस्तुत गर्दै भविष्यको विकास र लगानीको वातावरण सिर्जना गर्ने प्रयत्न गरिरहेका छन् । ‘भिजन टु भेन्चर’ नाराले डिजिटल कथा कथन तथा व्यावसायिक उद्यमबिचको दुरी घटाउने दाबी आयोजकले गरेको छ । त्यसै गरी साइबर सुरक्षामा आधारित सिकाइ पनि मेलामा आदानप्रदान गरिएको छ । हरेक व्यक्तिमा अन्तरनिहित ज्ञान, सिप र सञ्जाल विस्तारमार्फत उद्यमशीलता र रोजगारी सिर्जनालाई सहयोग गर्नुका साथै नेपाली सर्जकलार्ई विश्व बजारको केन्द्र मानिने अमेरिकी व्यावसायिक साझेदार तथा विश्वव्यापी बजारमा अग्रसर हुन समेत सहयोग पु¥याइने भएको छ । सन् २०२३ मा पहिलो पटक सुरु भएको क्रिएटर्स मेला यस वर्ष चौथो संस्करणमा पुगेको हो । सिर्जनात्मक ज्ञानको आदानप्रदानसँगै विभिन्न नेपाली कलाकारले सहभागीलाई मनोरञ्जन प्रदान गरेका थिए । मेला शनिबार सम्पन्न हुने जनाइएको छ ।",
      "link": "https://gorkhapatraonline.com/news/190167",
      "image": "https://gorkhapatraonline.com/storage/media/333902/conversions/211-original-thumb.jpg"
    },
    {
      "slug": "190166",
      "title": "समृद्धिको आधार पूर्वाधार विकास",
      "timestamp": 1769817600000,
      "source": "gp",
      "content": "मकवानपुरको लेनडाँडा र धेन्द्रेडाँडाको बिचमा रहेको जितपुरखोलामा धरहराभन्दा अग्ला ८२ मिटरका भीमकाय टावरले ठडिएका अत्याधुनिक ‘बक्स ब्रिज’ हेर्दा विकसित मुलुकमा भएको आधुनिक विकास पूर्वाधारको झल्को दिन्छ ।",
      "longContent": "भउचप्रसाद यादव / मित्र भण्डारी निजगढ (बारा), माघ १७ गते । मकवानपुरको लेनडाँडा र धेन्द्रेडाँडाको बिचमा रहेको जितपुरखोलामा धरहराभन्दा अग्ला ८२ मिटरका भीमकाय टावरले ठडिएका अत्याधुनिक ‘बक्स ब्रिज’ हेर्दा विकसित मुलुकमा भएको आधुनिक विकास पूर्वाधारको झल्को दिन्छ ।दक्षिण एसियाकै नमुना विकास पूर्वाधार मानिने नेपालको बहुप्रतीक्षित राष्ट्रिय गौरवको आयोजना काठमाडौँ–तराई/मधेश दु्रतमार्ग (फास्ट ट्र्याक) मा दुई पहाड जोड्न बन्दै गरेका ८९ वटा आधुनिक पुल र पहाड छेडेर बन्दै गरेका सात वटा विशाल सुरुङले मुलुक आधुनिक विकासको युगतर्फ अघि बढेको प्रस्ट हुन्छ । मुलुकको सङ्घीय राजधानी काठमाडौँदेखि तराईसम्म कठिन र जोखिम यात्रालाई फास्ट ट्र्याकले एक घण्टामै सीमित गर्ने भएपछि सहज ढुवानी र आवतजावतका कारण मुलुकको समग्र अर्थतन्त्रमै ठुलो योगदान पुग्ने अपेक्षा गरिएको छ । विसं २०७४ वैशाख २१ गते सरकाले यस आयोजना निर्माणको जिम्मा नेपाली सेनालाई दिने निर्णय गरेको थियो । सेनाको व्यवस्थापनमा निर्माणाधीन द्रुतमार्गको ४५.१६ प्रतिशत भौतिक काम सम्पन्न भएको छ । दुई खर्ब १३ अर्ब लागत रहेको आयोजनाको वित्तीय प्रगति ४५.३३ प्रतिशत पुगेको काठमाडौँ–तराई/मधेश द्रुतमार्ग सडक आयोजनाले जनाएको छ । आधाभन्दा बढी सकियो सुरुङ खन्ने कामसुरुङ र पुलैपुलको आयोजनाका रूपमा रहेको यस द्रुतमार्गको कुल लम्बाइ (७०.९७७ किमी) रहेको छ । यसको करिब एक तिहाइ (३३.६२ प्रतिशत) खण्डमा सुरुङ र पुल निर्माण भइरहेका छन् । सुरुङ र पुलको कुल लम्बाइ २३. ८६४ किलोमिटर छ । त्यसमध्ये पुलहरूको कुल लम्बाइ १०.९७९ किलोमिटर र सुरुङको कुल लम्बाइ १२.८८५ किलोमिटर छ । जम्मा ८९ वटा पुल निर्माण भइरहेका छन् । आयोजनाको कुल लम्बाइमध्ये १८.१५ प्रतिशत पुलको लम्बाइ छ । आयोजनाका अनुसार मकवानपुरको धेन्द्रे एक हजार ६९१ मिटरको सुरुङ र लेनडाँडाका (दुईतर्फी) एक हजार ६२३ मिटर लामो चार वटा सुरुङ छिचोलिइसकेका (ब्रेक थ्रु) छन् । सबैभन्दा लामो तीन हजार ४५५ मिटर महादेवडाँडा सुरुङ ‘बे्रक थ्रु’ हुने गरी काम अघि बढाइएको छ । त्यस्तै चन्द्रामभिर, देवीचौर, सिसौटार र मौरीभिरसहित सात स्थानमा बन्ने सुरुङमध्ये पाँच स्थानका सुरुङ निर्माणको काम पनि अन्तिम चरणमा पुगेको छ । ललितपुरको खोकनादेखि सुरु भई काठमाडौँ, मकवानपुर हुँदै बाराको निजगढस्थित पूर्वपश्चिम राजमार्गमा जोडिने यो फास्ट ट्र्याकको कुल लम्बाइ ७०.९७७ किमी रहेको छ भने चौडाइ पहाडी क्षेत्रमा २५ मिटर र तराई क्षेत्रमा २७ मिटर रहने गरी विस्तृत परियोजना प्रतिवेदन (डिपिआर) तयार गरिएको छ ।आयोजना अन्तर्गत ललितपुरमा नौ, काठमाडौँमा ४.६, मकवानपुरमा ४९.७ र बारामा ७.६ किलोमिटर सडक निर्माण हुँदै छ । हालसम्म विशेष प्रकृतिका अग्ला १३ स्थानका पुल निर्माण सम्पन्न भइसकेका छन् । ८५ स्थानमा रहेका पुलको पनि निर्माणकार्य तीव्र रूपमा भइरहेको नेपाली सेनाले जनाएको छ । नेपाली सेनाका प्रवक्ता सहायक रथी राजाराम बस्नेतले झन्डै ११ किमी सुरुङमार्गमध्ये लेनडाँडा र धेन्द्रेको ‘ब्रेक थ्रु’ भइसकेको र महादेवटार सुरुङको पनि करिब ७० प्रतिशत काम पूरा भएको बताउनुभयो । द्रुतमार्गमा बन्ने ८९ वटा पुलमध्ये ८५ वटाको ठेक्का भई काम अघि बढिरहेको बताउँदै प्रवक्ता बस्नेतले भन्नुभयो, “सरकारले राष्ट्रिय गौरवको द्रुतमार्ग निर्माणमा सहयोग र समन्वय गर्दै आएको छ । हामीले पनि २०८३ चैतसम्मको समयसीमाभित्र आयोजना सम्पन्न गर्ने गरी तीव्र रूपमा काम गरिरहेका छौँ ।” उहाँले आयोजनाको प्रस्थानबिन्दु ललितपुरको खोकना क्षेत्रमा मुआब्जा विवादबारे पुल्चोक इन्जिनियरिङ अध्ययन संस्थानका विज्ञबाट अध्ययन पनि भइरहेको बताउँदै खोकना विवाद समाधानका लागि विभिन्न विकल्पको खोजी गरिने बताउनुभयो । आयोजना निर्माण गर्दा काटिएका ५४ हजार रुखको सट्टामा सात लाख ५० हजार नयाँ बिरुवा रोपिएको र तीमध्ये एक लाख ५० हजार सामुदायिक वनलाई हस्तान्तरण गरिएको आयोजनाले जनाएको छ । यसै गरी आयोजना अन्तर्गत चार वटा पुल बन्ने स्थानको जग्गा अधिग्रहण भइनसकेको र निर्माणाधीन पुलमध्ये ५४ वटाको फाउन्डेसन र ३४ स्थानका पुलको सबस्ट्रक्चर तयार भइसकेको आयाजनाले जनाएको छ ।हाल चिनियाँ, कोरियन र नेपाली कम्पनीले विशिष्ट प्रकृतिका त्यस्ता पुल निर्माणलाई तीव्रता दिएको र यही आर्थिक वर्षमा भौतिक र आर्थिक प्रगति उल्लेख्य बढ्ने पनि आयोजनाले जनाएको छ ।  चालु आवको अन्त्यसम्म १५ स्थानका पुल निर्माण सम्पन्न हुने जनाइएको छ । आयोजना अन्तर्गत ११ किमी सडकको सब वे तथा सर्भिस लेनमा पाँच किलोमिटर सडक कालोपत्रे निर्माण सम्पन्न भइसकेको छ । द्रुतमार्ग अन्तर्गत निजगढतर्फको प्र्रस्थानबिन्दुमा टोल प्लाजा भवन र इन्टरचेन्ज निर्माण तीव्र रूपमा अघि बढेको छ । यस्तो इन्टरचेन्ज खोकना, बुदुने र निजगढमा रहने पनि आयोजनाले जनाएको छ । आयोजना निर्माणमा अधिग्रहण गर्नुपर्ने १५ हजार ४१६ रोपनीमध्ये खोकना क्षेत्रमा झन्डै ३५० रोपनी जग्गा अधिग्रहण हुन बाँकी छ ।बयासी अर्ब खर्च, पैँतालिस प्रतिशत कामनेपाली सेनाका अनुसार पुस मसान्तसम्म सो आयोजना अन्तर्गत कुल ८२ अर्ब ९७ करोड रुपियाँ खर्च भइसकेको छ; जुन आयोजनाको समष्टिगत वित्तीय प्रगतिको ४५.३३ प्रतिशत हो । अहिलेसम्म वित्तीय प्रगति ४५.३३ प्रतिशत हुँदासम्म आयोजनाको ४५ प्रतिशत काम सम्पन्न भएको हो ।सैनिक प्रवक्ता बस्नेतका अनुसार सो रकममध्ये एक अर्ब ६५ करोड जग्गा खरिद, ८२.३७ करोड निर्माण व्यवसायी र ९.८१ करोड विद्युत् प्राधिकरणलाई पेस्की दिइएको छ । आयोजनाको प्रारम्भिक लागत एक खर्ब ७५ अर्ब रुपियाँ रहेकामा अहिले दुई खर्ब ११ अर्ब ९३ करोड रुपियाँ पुगेको छ । पछिल्लो समय बढ्यो गति सात वर्षको अवधिमा निकै सुस्त रहेको सो आयोजना निर्माणले चालु आव २०८२÷८३ मा गति लिएको हो । चालु आवको दोस्रो चौमासिकमै यस आयोजनाको भौतिक प्रगति ३.०३ प्रतिशत भएको सो आयोजनाले जनाएको छ । यसअघि सो आयोजनाको भौतिक प्रगति वार्षिक करिब पाँच प्रतिशतसम्म सीमित रहँदै आएको थियो । सहायक रथी एवं प्रवक्ता बस्नेतका अनुसार गत आव २०८१/८२ को मसान्तसम्म आयोजनाको भौतिक प्रगति ४२.१३ प्रतिशत रहेकोमा चालु आवको छ महिनामै आयोजनाले थप ३.०३ प्रतिशत प्रगति हासिल गरेको हो । दक्षिण एसियाकै नमुना आयोजना मानिने फास्ट ट्र्याक निर्माणमा हालसम्म प्राप्त प्रगति अवलोकन गर्न आउने जोकोही पनि उत्साही हुने गरेका छन् । मुलुकको एउटा रूपान्तरणकारी आयोजनाका रूपमा हेरिएको यो निर्माण कार्यले मुलुकमा केही भएन भन्ने निराशालाई पनि चिर्दै छ । आयोजना निर्माणलाई सरकारले उच्च प्राथमिकतामा राखेको छ । गत मङ्गलबार प्रधानमन्त्री सुशीला कार्कीले आयोजनाको समग्र स्थलगत निरीक्षण गरी निर्माण कार्यलाई थप तीव्रता दिन निर्देशन दिनुभएको थियो ।",
      "link": "https://gorkhapatraonline.com/news/190166",
      "image": "https://gorkhapatraonline.com/storage/media/333900/conversions/23-original-thumb.jpg"
    },
    {
      "slug": "190165",
      "title": "निर्वाचन अधिकृतको नियुक्ति, प्राथमिकतामा महिला",
      "timestamp": 1769817600000,
      "source": "gp",
      "content": "आगामी फागुन २१ गतेलाई तोकिएको प्रतिनिधि सभा निर्वाचन सम्पन्न गर्न निर्वाचन आयोगले तीव्रता दिएको छ । आयोगले हरेक जिल्लामा प्रमुख निर्वाचन अधिकृत र निर्वाचन क्षेत्रमा निर्वाचन अधिकृत तोकिसकेको छ । अन्य कर्मचारी पनि फागुन लाग्नेबित्तिकै खटाइने आयोगले जनाएको छ ।",
      "longContent": "काठमाडौँ, माघ १७ गते । आगामी फागुन २१ गतेलाई तोकिएको प्रतिनिधि सभा निर्वाचन सम्पन्न गर्न निर्वाचन आयोगले तीव्रता दिएको छ । आयोगले हरेक जिल्लामा प्रमुख निर्वाचन अधिकृत र निर्वाचन क्षेत्रमा निर्वाचन अधिकृत तोकिसकेको छ । अन्य कर्मचारी पनि फागुन लाग्नेबित्तिकै खटाइने आयोगले जनाएको छ । आयोगका प्रवक्ता नारायण भट्टराईका अनुसार सम्बन्धित जिल्ला निर्वाचन कार्यालयले आफैँ समन्वय गरेर निर्वाचनका लागि अन्य कर्मचारी खटाउने छ । यस पटक मुख्य सहरमा आयोगले मुख्य निर्वाचन अधिकृत र अधिकृतमा महिलालाई प्राथमिकता दिएको छ । काठमाडौँको त १० वटा निर्वाचन क्षेत्रमध्ये नौ वटा क्षेत्रमा महिलालाई निर्वाचन अधिकृत बनाइएको छ । जस अनुसार काठमाडौँ निर्वाचन क्षेत्र नं. २ मा महान्यायाधिवक्ता कार्यालयका उपन्यायाधिवक्ताका रूपमा कार्यरत शान्ति न्यौपानेलाई खटाइएको छ । क्षेत्र नं. ३ मा महालेखा नियन्त्रण कार्यालयका निर्देशक चमिला भट्टराईलाई खटाइएको छ भने क्षेत्र नं. ४ मा उच्च सरकारी वकिल कार्यालय पाटनका उपन्यायाधिवक्ता कृष्णा भण्डारीलाई खटाइएको छ । त्यस्तै निर्वाचन क्षेत्र नं. ५ मा कानुन, न्याय तथा संसदीय मामिला मन्त्रालयका उपसचिव श्रद्धा रिजाललाई खटाइएको छ । क्षेत्र नं. ६ मा उच्च सरकारी वकिल कार्यालय पाटनका उपन्यायाधिवक्ता चपला पोखरेल र क्षेत्र नं. ७ मा आन्तरिक राजस्व विभागका उपन्यायाधिवक्ता सविता शर्मालाई तोकिएको छ । त्यस्तै क्षेत्र नं ८ मा रक्षा मन्त्रालयका उपसचिव सम्झना खनाल तथा क्षेत्र नं. ९ मा प्रधानमन्त्री तथा मन्त्रीपरिषद् कार्यालयमा कार्यरत उपसचिव मेनुका घिमिरेलाई तोकिएको छ । क्षेत्र नं. १० मा सर्वोच्च अदालतका उपरजिष्ट्रार अमृताकुमारी शर्मालाई तोकिएको छ । त्यस्तै कास्की क्षेत्र नं. १ मा सीता शर्मा, २ मा निर्मलाकुमारी खड्कालाई तोकिएको छ । उहाँहरू दुवै जना सर्वोच्च अदालतका इजलास अधिकृत हुनुहुन्छ । आयोगका अनुसार बागलुङ क्षेत्र नं. १ मा सीता शर्मा अधिकारी, नवलपरासी (बर्दघाट सुस्तापूर्व) २ मा सीता अधिकारी तथा नवलपरासी (बर्दघाट सुस्तापश्चिम) २ मा इन्दुदेवी पौडेललाई निर्वाचन अधिकृत तोकिएको छ । अधिकारी सर्वोच्च अदालतका उपरजिस्ट्रार तथा पौडेल महिला बालबालिका तथा ज्येष्ठ नागरिक मन्त्रालयका उपसचिव हुनुहुन्छ । सिन्धुली जिल्ला क्षेत्र नं. १ मा जिल्ला सरकारी वकिल कार्यालय रामेछापका जिल्ला न्यायाधीश नीमा घिमिरे, सिन्धुपाल्चोक २ मा सिन्धुपाल्चोक जिल्ला अदालतका जिल्ला न्यायाधीश रीताकुमारी बख्रेल, मकवानपुरको मुख्य निर्वाचन अधिकृत मकवानपुर जिल्ला अदालतका न्यायाधीश गीता श्रेष्ठ, भक्तपुर २ मा जिल्ला सरकारी वकिल कार्यालयका जिल्ला न्यायाधिवक्ता राधिका सुवाल, ललितपुर क्षेत्र नं. १ र २ मा सर्वोच्च अदालतका इजलास अधिकृतद्वय इशा सुवेदी र सम्झना सिम्खडा पुडासैनीलाई निर्वाचन अधिकृत तोकिएको छ । आयोगका प्रवक्ता भट्टराईका अनुसार निर्वाचन आयोगले न्याय परिषद्को परामर्शमा ७७ जिल्ला न्यायाधीशलाई मुख्य निर्वाचन अधिकृत र न्याय सेवा आयोगको परामर्शमा ८८ जना न्याय सेवाका अधिकृतलाई निर्वाचन अधिकृतमा नियुक्त गरेको हो । महिला नेतृत्वमा हुने निर्वाचन लोकतान्त्रिक अभ्यासका लागि उदाहरणीय बन्ने आयोगका प्रवक्ता भट्टराईले बताउनुभयो । आयोगले न्याय सेवा आयोगको परिषद्को परामर्शमा ७७ जना जिल्ला न्यायाधीशलाई मुख्य निर्वाचन अधिकृतमा र न्याय सेवा आयोगको परामर्शमा ८८ जना न्याय सेवाका राजपत्राङ्कित द्वितीय श्रेणीका अधिकृतलाई निर्वाचनमा खटाएको हो । आगामी फागुन २१ को लागि तोकिएको प्रतिनिधि सभा निर्वाचनमा माघ २ गतेसम्म आफू खटिएको क्षेत्रभित्र मुख्य निर्वाचन अधिकृत र निर्वाचन अधिकृतको कार्यालय स्थापना गरी निर्वाचनको काम गर्नसमेत आयोगले भनेको थियो । अब निर्वाचनको दिन आवश्यक पर्ने सहायक कर्मचारी तोक्ने र खटाउने विषयमा तयारी भइरहेको पनि भट्टराईले बताउनुभयो । २७५ सदस्यीय प्रतिनिधि सभामा प्रत्यक्ष निर्वाचन प्रणालीबाट १६५ जना र समानुपातिक निर्वाचन प्रणालीमार्फत ११० जना निर्वाचित हुने व्यवस्था छ ।",
      "link": "https://gorkhapatraonline.com/news/190165",
      "image": "https://gorkhapatraonline.com/storage/media/333898/conversions/election1-original-thumb.jpg"
    },
    {
      "slug": "190164",
      "title": "कोदालो चलाउने हातमा किताब, कापी",
      "timestamp": 1769817600000,
      "source": "gp",
      "content": "चौँरीदेउराली गाउँपालिकाका वडा नम्बर ५ की अग्रणी किसान भमीकुमारी तिवारीका हातमा बर्सौंपछि कलम र कापी परेको छ । अधिकांश समय हँसिया, कुटो र कोदोलो बोक्ने हातमा किताब, कापी परेपछि उहाँको दिनचर्या फेरिएको मात्र छैन केही सिकौँ भन्ने हुटहुटी पनि थपिएको छ ।",
      "longContent": "काभ्रेपलाञ्चोक (चौँरीदेउराली), माघ १७ गते । चौँरीदेउराली गाउँपालिकाका वडा नम्बर ५ की अग्रणी किसान भमीकुमारी तिवारीका हातमा बर्सौंपछि कलम र कापी परेको छ । अधिकांश समय हँसिया, कुटो र कोदोलो बोक्ने हातमा किताब, कापी परेपछि उहाँको दिनचर्या फेरिएको मात्र छैन केही सिकौँ भन्ने हुटहुटी पनि थपिएको छ । यो कुनै विद्यालय र विश्वविद्यालय होइन, मध्यपहाडी जिल्ला काभ्रेपलाञ्चोकको चौँरीदेउरालीमा सञ्चालन भएको कृषक पाठशाला हो । हातमा किताब र कापी साथमा मौसमी पात्रो भएका उहाँहरूको ध्येय शुद्ध बिउ उत्पादनमार्फत आत्मनिर्भर बन्नु हो । उहाँ जस्ता २७ जना किसान मङ्सिर १९ देखि सञ्चालन भएको कृषक पाठशालामा अध्ययन गरिरहनुभएको छ । २७ जना उहाँ जस्तै कृषक स्वस्थ गहुँको बिउ उत्पादनमा कसरी सफलता हात पार्न सकिन्छ भन्नेबारे अध्ययन गर्नुहुन्छ । एउटा गहुँको बोटबाट कति उत्पादन हुन्छ भन्ने ज्ञानसँगै त्यसलाई समुदायसम्म पु¥याउने कला पाठशालाले सिकाएको अर्का कृषक टेकप्रसाद चौलागार्इं बताउनुहुन्छ । “सुरुमा हामीले बर्सौंदेखि खेती गरिरहेकै हो नि, गहुँ छर्न पनि के सिकाएको होला जस्तो लागेको थियो,” उहाँले थप्नुभयो, “व्यावसायिक रूपमा गहुँ खेतीका लागि यो निकै आवश्यक पो रहेछ, यसले अरू बालीमा पनि प्रयोग गर्ने आधार सिर्जना गरिदियो । खनजोतदेखि बाली भित्र्याउने अवधिसम्म पाठशालामा सिकाइन्छ । खाद्यवस्तु, शत्रुजीव र मित्रजीवका फाइदा र बेफाइदाबारे पढाइ हुन्छ ।” ३० वर्ष खेतबारीमा काम गर्दा थाहा नपाएको कुरा कृषक पाठशालाले सिकाएको उहाँहरूको अनुभव छ । पाठशालका अर्का कृषक विद्यार्थी राजकुमार सापकोटाले गुणस्तरीय बिउ उत्पादनमा कृषक पाठशाला निकै सहयोगी बनेको बताउनुभयो । उहाँले मध्यपहाडी भेगमा पनि उत्कृष्ट बिउ उत्पादन गर्न सकिन्छ भन्ने शिक्षा पाठशालाबाट पाइएको बताउनुभयो । किसानकै खेतबारीमा गएर बाली उत्पादन अवधिभर सामूहिक रूपमा किसानलाई सिकाइने कृषक पाठशाला किसानमाझ प्रभावकारी बन्दै गएको आफूले अनुभव गरेको सहजकर्ता अञ्जना चौलागार्इंले उल्लेख गर्नुभयो । कृषिमा अधुनिक खेती प्रणाली भित्रिरहेको समयमा जिल्लाकै विकट गाउँपालिकाका किसानले कृषक पाठशालामार्फत प्राविधिक ज्ञान बटुलिरहेको कृषि विकास कार्यालय काभ्रेका प्रमुख कुलप्रसाद दवाडीले उल्लेख गर्नुभयो । पाठशालाले समग्र कृषि विकासमा मद्दत पु¥याउने उहाँले विश्वास व्यक्त गर्नुभयो । किसानकै खेतबारीमा गएर बिउ छर्नेदेखि भित्र्याउने समयसम्म देखापर्ने समस्यामा केन्द्रित भई खोज र प्रयोगका आधारमा बाली उत्पादन गरिने अभ्यासले किसानमा प्राविधिक ज्ञान बढ्दै गएको तथा बिउमा आत्मनिर्भर बनाउने ढोका खोलेको उहाँले स्पष्ट पार्नुभयो । बारीदेखि बजारसम्मबारे किसानलाई पाठशालामा सिकाइ हुने हुँदा कृषक पाठशालामा बढी आकर्षित हुन थालेको कृषि विकास कार्यालय काभ्रेका अधिकृत लक्ष्मी आचार्यले उल्लेख गर्नुभयो । उहाँले निरन्तर रूपमा बाली छर्नेदेखि भित्र्याउने समयसम्मको सम्पूर्ण ज्ञान किसानलाई दिने बताउनुभयो । किसानलाई व्यावहारिक, प्रयोगात्मक र खोजपूर्ण तरिका अपनाएर बाली अवधिभर गरिने अवलोकन, विश्लेषण र समूह छलफल गराई तत्काल आएका समस्या समाधान गर्न पाठशाला कृषकलाई दक्ष थलो बनेको उहाँले विश्वास व्यक्त गर्नुभयो । पाठशालामा फरक फरक रूपमा बाली उत्पादनको विधिसमेत प्रयोग गरिने बताउनुभयो । प्राङ्गारिक र रासायनिक पदार्थ प्रयोग गरेर उत्पादन गरिएका खाद्यान्नमा हुने अन्तरसमेत पाठशालाबाट किसानले सिक्ने उहाँले बताउनुभयो । पाठशालामा कृषि प्राविधिकको सहयोगमा किसानले आफैँ रोग, किरा पहिचान गर्नेदेखि बाली उत्पादनसँग सम्बद्ध समस्यामा केन्द्रित भई सामूहिक खोज गर्ने हुँदा किसानमा प्राविधिक र प्रविधिको ज्ञान बढ्दै गएको अनुभव मिलेको कृषक लक्ष्मी चौलागाईंले बताउनुभयो । पाठशालामा किसान भौतिक रूपमै उपस्थिति भएर सिकाइ हुने हुँदा उनीहरू खेती गर्न अब्बल हुँदै गएका छन् । कृषक समूहमा गरिने अभ्यासले समूहबाहिरका किसानसमेत लाभान्वित हुँदै आएको र आफूहरूले सिकेको सिप समुदायस्तरमा लगेर सिकाउने गरिएको छ । लक्ष्मी चौलागार्इंले कुन जातको बिउ लगाउँदा राम्रो हुने ज्ञान सिकेको उल्लेख गर्दै समस्या आएमा जैविक र रासायनिक विषादी प्रयोग गर्नेबारे थाहा पाउने बताउनुभयो । चौँरीदेउरालीमा मात्र होइन, काभ्रेपलाञ्चोक र सिन्धुपाल्चोकका विभिन्न स्थानीय तहमा जिल्ला कृषि विकास कार्यालय काभ्रेले कृषक पाठशाला सञ्चालन गर्दै आएको छ ।",
      "link": "https://gorkhapatraonline.com/news/190164",
      "image": "https://gorkhapatraonline.com/storage/media/333897/conversions/kisan-2-chaurali-kavre-original-thumb.jpg"
    },
    {
      "slug": "190162",
      "title": "सिन्धुलीमा बढ्दै निर्बाचन सरगर्मी",
      "timestamp": 1769731200000,
      "source": "gp",
      "content": "सिन्धुलीमा आगामी फागुन २१ गते हुने प्रतिनिधिसभा सदस्य निर्बाचनको सरगर्मी बढ्दै गएको छ ।",
      "longContent": "बाबुराम देवकोटासिन्धुलीमाढी, माघ १६ गते । सिन्धुलीमा आगामी फागुन २१ गते हुने प्रतिनिधिसभा सदस्य निर्बाचनको सरगर्मी बढ्दै गएको छ । दुईवटा प्रतिनिधिसभा सदस्य रहेको सिन्धुली जिल्लामा ठुलादेखि साना राजीतिक दलले निर्बाचन परिणाम आफ्नो पोल्टामा पार्न प्रचार प्रसारको गतिविधि बढाउँदै गएका छन् । जिल्लामा छ स्वतन्त्रसहित २८ जना उम्मेदवार चुनाबी प्रतिस्पर्धामा रहेका छन् । जसअनुसार निर्बाचन क्षेत्र नं. १ मा एक स्वतन्त्रसहित १२ जना र निर्बाचन क्षेत्र नं. २ मा पाँच स्वतन्त्रसहित १६ जना उम्मेदवार चुनाबी प्रतिस्पर्धाका लागि मैदानमा छन् ।नेपाली काँग्रेसले निर्बाचन क्षेत्र नं. २ मा सुनकोसी गाउँपालिका –१ स्थित कुशेश्वर महादेव मन्दिरमा बिहीबार पुजापाठ गरी घरदैलो कार्यक्रम सुरु गरेको छ । उक्त मन्दिरमा पुजापाठ गरी बिपी कोइरालाको पुख्र्यौली थलो दुम्जाबाट घरदैलो कार्यक्रम सुरु गरेको सो पार्टीका नेता डम्बर कार्कीले जानकारी दिनुभयो ।नेकपा (एमाले) ले पनि प्रतिनिधिसभाका दुई वटै निर्बाचन क्षेत्रमा आफ्नो उम्मेदवारलाई जिताउन वडा–वडामा र टोल–टोलमा छलफल, भेला गरिरहेको उक्त पार्टीका प्रचार विभाग प्रमुख कर्ण घिसिङ्ले जानकारी दिनुभयो । उहाँले भन्नुभयो, ‘उम्मेदवार पनि गाउँ–गाउँ गई घरदैलो कार्यक्रम गरिरहेका छन् ।  क्षेत्रीय समन्वय समितिको बैठक बसी निर्बाचन परिचालन कमिटी बनाउने र प्रचार प्रसारका थप कार्यक्रम बनाउने काम भइरहेको छ ।’त्यस्तै नेपाली कम्युनिष्ट पार्टीले पनि मतदाता भेटघाट, पार्टीको आन्तरिक भेला, जनबर्गीय सङ्गठनको बैठक लगायत गतिविधि बढाउँदै लगेको सो पार्टीका नेता गणेश रत्नले जानकारी दिनुभयो । निर्बाचन आचार संहिताले पनि फागुन ४ गतेपछि मात्रै खुल्ला रुपमा प्रचार प्रसारका गतिविधि बढाउने भनेकाले अहिले पार्टीको आन्तरिक गतिविधि मात्र भइरहेको उहाँले सुनाउनुभयो ।जिल्लामा निर्बाचन क्षेत्र नं. २ को निर्बाचन रोचक बनेको छ । काँग्रेस उम्मेदवार शुशिला थिङबिरुद्ध असन्तुष्टी जनाउदै सोही पार्टीका पूर्व जिल्ला उपसभापति खड्गबहादुर वाईवाले स्वतन्त्र उम्मेदवारी दिनुभएको छ । त्यस्तै, नेकपाका उमेद्वार दाहालबिरुद्ध सोही पार्टीका नेता महेश्वर दाहालले स्वतन्त्र उम्मेदवारी दिनुभएको छ । नेकपा एमालेका उमेद्वार मनोजजंग थापाबिरुद्ध सोही पार्टीका नेता सरोज बिकले स्वतन्त्र उम्मेदवारी दिनुभएको छ ।तीनै जना स्वतन्त्र उमेद्वारले पनि आफ्ना पक्षमा मत परिणाम ल्याउन घर दैलो कार्यक्रमलाई तीब्रता दिनुभएको छ । राष्ट्रिय स्वतन्त्र पार्टीसहित बिभिन्न राजनीतिक दलका उम्मेदवारहरुले प्रचार प्रसारको क्रममा भोट माग्दै मतदाताको घरदैलोमा आउनेक्रम बढेको स्थानीयको भनाइ छ ।",
      "link": "https://gorkhapatraonline.com/news/190162",
      "image": "https://gorkhapatraonline.com/storage/media/333895/conversions/sargarmi-news-photo--sindhuli-original-thumb.jpg"
    },
    {
      "slug": "190161",
      "title": "टिप्परले ठक्कर दिँदा एकको मृत्यु",
      "timestamp": 1769731200000,
      "source": "gp",
      "content": "टिप्परले ठक्कर दिँदा एक जनाको मृत्यु भएको छ । अर्घाखाँची जिल्लाको सन्धिखर्क नगरपालिका वडा ९ टारी बजारमा शुक्रबार साँझ टिप्परको ठक्करबाट उमेश खत्रीको घटनास्थलमै मृत्यु भएको हो ।",
      "longContent": "गणेश खनालअर्घाखाँची, माघ १६ गते । टिप्परले ठक्कर दिँदा एक जनाको मृत्यु भएको छ । अर्घाखाँची जिल्लाको सन्धिखर्क नगरपालिका वडा ९ टारी बजारमा शुक्रबार साँझ टिप्परको ठक्करबाट उमेश खत्रीको घटनास्थलमै मृत्यु भएको हो । घटनाबारे अनुसन्धान भइरहेको प्रहरी नायव उपरीक्षक दिवश जिसीले जानकारी दिनुभयो ।",
      "link": "https://gorkhapatraonline.com/news/190161",
      "image": "https://gorkhapatraonline.com/storage/media/333894/conversions/accident-original-thumb.jpg"
    },
    {
      "slug": "190144",
      "title": "तेस्रो स्मृति कपका लागि संकल्प र पर्पल हेज भिड्ने",
      "timestamp": 1769731200000,
      "source": "gp",
      "content": "तेस्रो स्मृति कप फुटबल प्रतियोगिताको उपाधिका लागि संकल्प पुनस्र्थापना केन्द्र र पर्पल हेज एभिएम भिड्ने भएका छन् । शुक्रबार बाङेचोर खेल मैदानमा सम्पन्न सेमीफाइनल खेल जित्दै संकल्प र पर्पल हेजले फाइनल यात्रा तय गरेका हुन् ।",
      "longContent": "रामकृष्ण बोहराबागलुङ, माघ १६ गते । तेस्रो स्मृति कप फुटबल प्रतियोगिताको उपाधिका लागि संकल्प पुनस्र्थापना केन्द्र र पर्पल हेज एभिएम भिड्ने भएका छन् । शुक्रबार बाङेचोर खेल मैदानमा सम्पन्न सेमीफाइनल खेल जित्दै संकल्प र पर्पल हेजले फाइनल यात्रा तय गरेका हुन् । शुक्रबार सम्पन्न पहिलो सेमीफाइनल खेलमा उपाधि दाबेदार मानिएको संकल्पले रुद्रेपिपल युवा क्लबलाई ०–२ गोल अन्तरले पाखा लगायो । संकल्प दोस्रो स्मृति कपको उपविजेता टोली हो । संकल्प पुनस्र्थापना केन्द्रको जितमा खेलको पहिलो हाफमा उर्गेन तामाङले १६ र रविन मगरले ३६ औं मिनेटमा गोल गर्नुभएको थियो ।  यस्तै, शुक्रबार भएको दोस्रो सेमीफाइनल खेलमा आयोजक बागलुङ युनिटी क्लब ‘बी’ लाई ०–३ गोल अन्तरले पराजित गर्दै पर्पल हेज एभिएम उपाधिनजिक पुगेको छ । पर्पल हेजको जितमा संगम केसीले २ र अभिषेक केसीले एक–एक गोलको योगदान गर्नुभयो । संगमले खेलको ४४ र ७९ औं गोल गर्दा अभिषेक केसीले ७० औं मिनेटमा गोल गर्नुभएको थियो । फाइनल खेल शनिबार दिउँसो २ बजे हुने आयोजक बागलुङ युनिटी क्लबका सचिव रमेश भण्डारीले जानकारी दिनुभयो । प्रतियोगिताको विजेता नगद २ लाख रुपियाँ नगद पुरस्कारसहित ट्रफी, मेडल र प्रमाणपत्र प्राप्त गर्नेछ भने उपविजेताले १ लाख रुपियाँ प्राप्त गर्नेछ । सेमिफाइनलमा पुग्ने टिमलाई २० हजार प्रदान गरिनेछ । खेलमा उत्कृष्ट खेलाडी, सर्वाधिक गोलकर्ता, उत्कृष्ट गोलरक्षकलगायत विभिन्न विधामा पुरस्कृत गरिने क्लबका सचिव भण्डारीले जानकारी दिनुभयो ।",
      "link": "https://gorkhapatraonline.com/news/190144",
      "image": "https://gorkhapatraonline.com/storage/media/333873/conversions/Unity-Cup-Football-Photo-original-thumb.jpg"
    },
    {
      "slug": "190143",
      "title": "‘विधिको शासन नै सहिदप्रतिको सच्चा सम्मान हो’",
      "timestamp": 1769731200000,
      "source": "gp",
      "content": "गृहमन्त्री ‌ओमप्रकाश अर्यालले विधिको शासन सुदृढ गर्नु नै सहिदप्रतिको सच्चा सम्मान भएको बताउनुभएको छ।",
      "longContent": "काठमाडौँ, माघ १६ गते । गृहमन्त्री ‌ओमप्रकाश अर्यालले विधिको शासन सुदृढ गर्नु नै सहिदप्रतिको सच्चा सम्मान भएको बताउनुभएको छ।राष्ट्रिय सहिद दिवस, २०८२ को अवसरमा राष्ट्रिय सहिद तथा शान्ति पार्क निजामती स्मारक, जगडोलमा आयोजना भएको जेनजी सुशासन योद्धा र अमर प्रहरीको विवरण सहितको सहिद स्मृति स्तम्भ उद्घाटन कार्यक्रममा बोल्दै मन्त्री अर्यालले यस्तो बताउनुभएको हो । राष्ट्रको लागि विभिन्न समयमा जीवन बलिदान गर्नुहुने सम्पूर्ण ज्ञात–अज्ञात वीर सहिदप्रति श्रद्धाञ्जली अर्पण गर्दै आफ्नो धारणा व्यक्त गर्नुभएको हो।राष्ट्रको शान्ति सुरक्षा तथा नागरिकको अधिकारको संरक्षणमा कुनै सम्झौता नगरिने बताउँदै मन्त्री अर्यालले आजको पुस्ताले सहिदको आदर्शबाट प्रेरणा लिएर इमानदारी, कर्तव्यनिष्ठा र देशप्रेमका साथ अघि बढी आफ्नो आचरण, निर्णय र कर्मबाट नै सहिदको बलिदान सार्थक बनाउनुपर्नेमा जोड दिनुभयो।वन तथा वातावरणमन्त्री माधवप्रसाद चौलागाईको अध्यक्षतामा भएको कार्यक्रममा सुरक्षा निकायका अधिकारी स्थानीय तहका जनप्रतिनिधी सहिद परिवार लगायतको उपस्थिती रहेको थियो।",
      "link": "https://gorkhapatraonline.com/news/190143",
      "image": "https://gorkhapatraonline.com/storage/media/333872/conversions/Omprakash-aryal-original-thumb.jpg"
    },
    {
      "slug": "190142",
      "title": "ठक्करबाट महिलाको मृत्यु",
      "timestamp": 1769731200000,
      "source": "gp",
      "content": "मोटरसाइकलको ठक्करबाट सर्लाहीको चन्द्रनगर गाउँपालिका –२, बिर्ताटोलमा शुक्रबार एक महिलाको मृत्यु भएको छ । गाउँको भित्री सडकमा बीआर ३० एपी ३०३७ नम्वरको मोटरसाइकलले ठक्कर दिँदा सोही ठाउँकी ६५ वर्षीया शान्तिदेवि ठाकुरको मृत्यु भएको हो ।",
      "longContent": "जनार्जन खत्रीसर्लाही, माघ १६ गते । मोटरसाइकलको ठक्करबाट सर्लाहीको चन्द्रनगर गाउँपालिका –२, बिर्ताटोलमा शुक्रबार एक महिलाको मृत्यु भएको छ । गाउँको भित्री सडकमा बीआर ३० एपी ३०३७ नम्वरको मोटरसाइकलले ठक्कर दिँदा सोही ठाउँकी ६५ वर्षीया शान्तिदेवि ठाकुरको मृत्यु भएको हो । बाटोमा हिँडिरहेको बेला मोटरसाइकलको ठक्करबाट गम्भीर घाइते हुनुभएको शान्तिदेवीको उपचारको क्रममा वीरगन्ज न्यूरो अस्पताल वीरगन्जमा मृत्यु भएको प्रहरीले जनाएको छ ।  उहाँलाई टाउको, निधार र ढाडमा गम्भीर चोट लागेपछि उपचारका लागि अमृत हेल्थ केयर बयलवासमा ल्याइएको थियो । यहाँ उपचार सम्भव नभएपछि वीरगन्जतर्फ लगिएको छ । दुर्घटनामा संलग्न मोटरसाइकल र चालक चन्द्रनगर गाउँपालिका –३, बडकुर्वाका २० वर्षीय विशाल महतो प्रहरीको नियन्त्रणमा रहेका छन् ।",
      "link": "https://gorkhapatraonline.com/news/190142",
      "image": "https://gorkhapatraonline.com/storage/media/333871/conversions/Bike-accident-original-thumb.jpg"
    },
    {
      "slug": "190129",
      "title": "चुनावी प्रतिस्पर्धामा महिला उम्मेदवारः दलभन्दा स्वतन्त्र उम्मेदवार बढी",
      "timestamp": 1769731200000,
      "source": "gp",
      "content": "आसन्न प्रतिनिधिसभा सदस्य निर्वाचनमा प्रत्यक्षतर्फ उम्मेदवारी दिएका दलित, आदिवासी, मधेशी र मुस्लिम महिला चुनावी चर्चा, परिचर्चाभन्दा बाहिर रहेका छन् ।",
      "longContent": "काठमाडौँ, माघ १६ गते । आसन्न प्रतिनिधिसभा सदस्य निर्वाचनमा प्रत्यक्षतर्फ उम्मेदवारी दिएका दलित, आदिवासी, मधेशी र मुस्लिम महिला चुनावी चर्चा, परिचर्चाभन्दा बाहिर रहेका छन् । अधिकांशले स्वतन्त्र तथा साना दलबाट उम्मेदवारी दिएका कारण उनीहरू चर्चामा छैनन् । सञ्चारमाध्यममा पनि मधेशी महिला उम्मेदवारहरूले स्थान पाउन नसकेको गुनासो छ । आसन्न प्रतिनिधिसभा सदस्य निर्वाचनका लागि प्रत्यक्षतर्फ कुल ३८८ महिलाले उम्मेदवारी दिएका छन् । तीमध्ये १५७ जनाले स्वतन्त्र उम्मेदवारी दिएका छन् । यसैगरी मधेश प्रदेशबाट ६८ जना स्वतन्त्रसहित ११० जना महिला उम्मेदवार चुनावी मैदानमा उत्रिएका छन् । मधेश प्रदेशका आठ जिल्लामा ३२ निर्वाचन क्षेत्र छन् । तीमध्ये पर्सामा सात जना स्वतन्त्रसहित १२, बारामा १० जना स्वतन्त्रसहित १६, रौतहटमा नौ जना स्वतन्त्रसहित १३, सर्लाहीमा तीन जना स्वतन्त्रसहित ११, महोत्तरीमा ११ जना स्वतन्त्रसहित १९, धनुषामा १२ जना स्वतन्त्रसहित १५, सिराहामा पाँच जना स्वतन्त्रसहित आठ र सप्तरीमा ११ जना स्वतन्त्रसहित २० जनाले उम्मेदवारी दिएर चुनावी मैदानमा ओर्लिएका छन् । यसरी यस प्रदेशमा सबैभन्दा बढी महिला उम्मेदवार सप्तरीबाट २० जना र सबैभन्दा कम सर्लाहीबाट आठजना छन् ।मधेश प्रदेशमा प्रतिनिधिसभाका ३२ सिटमध्ये नेपाली कांग्रेसले दुई जना महिलालाई उम्मेदवार बनाएको छ । तीमध्ये सिराहा–४ मा चन्द्रकला यादव र महोत्तरी–२ मा किरण यादव रहेका छन् । त्यस्तै नेकपा (एमाले) तीन जना महिलालाई उम्मेदवार बनाएको छ । मधेशबाट एमालले उम्मेदवार बनाएका महिलाहरूमा पर्सा–१ मा रिमाकुमारी यादव, बारा–३ मा ज्वालाकुमारी साह र धनुषा–३ मा जुलीकुमारी महतो छन् । यसैगरी राष्ट्रिय स्वतन्त्र पार्टीबाट सप्तरी–१ मा पुष्पा चौधरी, धनुषा–१ मा किशोरी साह, महोत्तरी–४ मा गौरीकुमारी यादव र सर्लाही–१ मा नितिमा कार्की (भण्डारी) गरी चार जना महिलालाई उम्मेदवार बनाएका छन् । नेपाली कम्युनिस्ट पार्टीले दुई जना महिलालाई उम्मेदवार बनाएका छन् । तीमध्ये रौतहट–३ मा पुनम देवी र सप्तरी–४ मा रुबीकुमारी कर्ण रहेका छन् भने जनमत पार्टीले पर्सा–३ बाट मालती कुशवाहा र ४ बाट सीमा कलवारलाई उम्मेदवार बनाएर चुनावी प्रतिस्पर्धामा ओर्लिएका छन् । यसैगरी यो प्रदेशमा सबैभन्दा बढी नेपाल मजदुर किसान पार्टीले पाँच जना महिलालाई उम्मेदवार बनाएको छ । तीमध्ये रौतहट–३ बाट रेखा पटेल, सर्लाही–ं३ बाट रमा कोइराला, सप्तरी–२ बाट नीलमकुमारी यादव, धनुषा–३ बाट गङ्गालक्ष्मी वैद्य र महोत्तरी–१ बाट कृष्णश्वरी मानन्धर रहेका छन् भने आमजनता पार्टीले चार जना महिलालाई उम्मेदवार बनाएको छ । तीमध्ये पर्सा–२ बाट रञ्जुकुमारी साह, सर्लाही–४ बाट रिङ्की साह, सप्तरी–४ बाट अनिताकुमारी चौधरी, सिराहा–३ बाट ज्ञानुदेवी दनुवार रहेका छन् । त्यस्तै मङ्गोल नेसनल अर्गनाइजेसनले दुई जना महिलालाई उम्मेदवार बनाएको छ । तीमध्ये बार–२ राधादेवी महरा र बारा–३ बाट सम्झना गोलेलाई सो पार्टीले उम्मेदवार बनाएर चुनावी प्रतिस्पर्धामा ओर्लिएको छ । यसैगरी राप्रपा, श्रम संस्कृति पार्टी, प्रजातान्त्रिक पार्टी नेपाल राष्ट्रिय जनमोर्चा, राष्ट्रनिर्माण दल नेपाल, नागरिक उन्मुक्ति पार्टी, नेपाल जनता पार्टी, जनता समाजवादी पार्टी नेपाल, उज्यालो नेपाल पार्टी, राष्ट्र निर्माण दल, श्रमशक्ति पार्टी र जसपा नेपालबाट एक–एक जनाले उम्मेदवारी दिएका छन् । मधेश प्रदेशमा एक जना पनि महिला उम्मेदवार नभएको क्षेत्र रौतहट–२ रहेको छ । केही पूर्वमन्त्रीहरूको समेत राजनीतिक भविष्य जोडिएको हुनाले त्यस क्षेत्रमा हुने रोचक चुनावी प्रतिस्पर्धाले सबैको ध्यान तानेको छ । अधिकांश महिलाले दलमा अवसर नपाएको र आफ्ना मुद्दा उठाउन स्वतन्त्र उम्मेदवारी दिएका देखिन्छ । केही क्षेत्रमा डमी उम्मेदवारको प्रवृत्ति बढ्दै गएको विश्लेषकहरूको भनाइ छ । पूर्वमन्त्री तथा नेकपा (एमाले)का केन्द्रीय सदस्य जुलीकुमारी महतो धनुषा क्षेत्र नं.३ बाट नै चुनावी मैदानमा उत्रिनुभएको छ ।एमालेको राजनीतिमा क्रियाशील भएकी महतो अघिल्लो प्रतिनिधिसभा निर्वाचनमा यसै निर्वाचन क्षेत्रबाट विजयी  हुनुभएको थियो ।  नेता महतोले नेपाली कांग्रेसका उम्मेदवार विमलेन्द्र निधि, जनता समाजवादी पार्टीका परमेश्वर साह, राष्ट्रिय स्वतन्त्र पार्टीका मनिष झा, राष्ट्रिय मुक्ति पार्टी नेपालका राजीव झा, नेपाली कम्युनिस्ट पार्टीका रामललित मण्डलसहितका उम्मेदवारहरूसँग कडा प्रतिस्पर्धा गरिरहनुभएको छ । यसअघि २०७९ सालमा भएको प्रतिनिधिसभा निर्वाचनमा क्षेत्रबाट एमालेकी जुली महतोले ३३ हजार ३८८ मत ल्याएर चुनाव जित्नुभएको थियो तर उक्त क्षेत्रमा नेपाली कांग्रेसको समेत बलियो पकड कायम छ  । नेता विमलेन्द्र निधिले त्यसै क्षेत्रबाट २०६४ र २०७० को संविधानसभा सदस्यको चुनाव जित्नुभएको थियो । विसं २०६४ मा निधिसँग प्रतिस्पर्धा गर्दा नेता जुली महतो पराजित भएपछि २०७० मा समानुपातिक सांसद बन्नुभएको थियो । विसं २०७४ मा भएको निर्वाचनमा तत्कालीन राजपाका नेता राजेन्द्र महतोबाट नेता निधि पराजित हुनुभएको थियो भने नेता जुली महतो समानुपातिक सांसद बन्नुभएको थियो । त्यस्तै २०७९ सालमा भएको प्रतिनिधिसभा निर्वाचनमा नेता निधिले समानुपातिक रोज्दा गठबन्धनकोतर्फबाट अनिलकुमार झालाई हराउँदै एमालेकी जुली महतो निर्वाचित हुनुभयो । यसपटकको आसन्न प्रतिनिधिसभा सदस्य निर्वाचनमा जनता समाजवादी पार्टीका परमेश्वर साह, राष्ट्रिय स्वतन्त्र पार्टीका मनिष झा, राष्ट्रिय मुक्ति पार्टी नेपालका राजीव झा र नेपाली कम्युनिस्ट पार्टीका राम ललित मण्डलसहित अन्य विभिन्न दलबाट उम्मेदवारी दिएकाले रोचक प्रतिस्पर्धा हुने निश्चित छ  ।यसैगरी, नेपाली कांग्रेसकी नेत्री किरण यादव महोत्तरी क्षेत्र नं २ बाट चुनावी प्रतिस्पर्धामा उत्रिनुभएको छ । महिलाको मुद्दामा लामो समयदेखि लड्ने र नागरिक अधिकार स्थापनाका लागि पनि निकै सक्रियताका साथ लाग्नुभएकी नेत्री यादवले नेपाली राजनीतिलाई अस्थिरताको भुमरीबाट निकाल्न महिलामैत्री राजनीति अपरिहार्य भएको हुँदा आफ्नो उम्मेदवारी भएको बताउँदै अहिले महिलाको चाहना समान अवसर तथा स्रोत र शक्तिमा समान अधिकार मात्र होइन, समान उपलब्धि पनि हो र यसका लागि धेरैभन्दा धेरै महिला प्रतिनिधिसभामा जितेर जानुपर्दछ भन्नुभयो । “विभिन्न समयमा भएको सामाजिक र राजनीतिक आन्दोलनले महिला र पुरुषको सामाजिकीकरणको प्रक्रियालाई परिवर्तन गरेको छ”, उहाँले भन्नुभयो । मुख्यतः सङ्घीय लोकतान्त्रिक संविधानको संरक्षणबाट मात्र मधेशको आर्थिक विकासको आधार सिर्जना हुने भएकाले चुनावमा सङ्घीय संविधानको रक्षा र विकासको नारा सँगसँगै लिएर आफू चुनावी मैदानमा होमिएको उहाँले बताउनुभयो । विशेषगरी महोत्तरी–२ कांग्रेसको गढ भए पनि पछिल्लो समय जसपाका नेता शरत्सिंह भण्डारीले निरन्तर चुनाव जित्दै आउनुभएको छ । यसपटकको प्रतिनिधिसभा सदस्य निर्वाचनमा नेत्री किरण यादव जनता समाजवादी पार्टीका नेता शरत्सिंह भण्डारी, नेकपा (एमाले)का कासिम नदाफ, नेपाली कम्युनिस्ट पार्टीका लक्ष्मणकुमार यादवसहितका उम्मेदवारहरूसँग कडा प्रतिस्पर्धा गरिरहनुभएको छ । यसअघि २०७९ को प्रतिनिधिसभा सदस्यको निर्वाचनमा नेता भण्डारीले लोसपाबाट २५ हजार १९० मत ल्याएर विजयी हुनुहुँदा तमलोपाका विजयकुमार सिंहले ११ हजार १२० र एमालेका राम परीक्षण यादवले १० हजार २५८ मत ल्याउनुभएको थियो । विसं २०७४ मा कांग्रेसले सिट नपाएर भण्डारीले सहजै चुनाव जिते पनि यसपटक कांग्रेसकी किरण यादवसमेत उम्मेदवार भएको हुनाले त्यस क्षेत्रमा रोचक प्रतिस्पर्धा हुने अनुमान गरिएको छ  ।त्यस्तै पूर्वमन्त्री तथा नेकपा (एमाले)का नेत्री ज्वालाकुमारी साह बारा क्षेत्र नं. ३ बाट चुनावी प्रतिस्पर्धामा उत्रिनुभएको छ । यसपटकको प्रतिनिधिसभा सदस्य निर्वाचनमा उहाँ नेपाली कांग्रेसका सहमहामन्त्री फरमुल्लाह मन्सुर, जनमत पार्टीका प्रमोदप्रसाद गुप्ता, जसपा नेपालका रामबाबुकुमार यादव र रास्वपाका अरविन्द साहसहितका उम्मेदवारसँग कडा प्रतिस्पर्धा गरिरहनुभएको छ । यसअघि २०७९ को प्रतिनिधिसभा सदस्य निर्वाचनमा यस क्षेत्रबाट एमालेकी ज्वालाकुमारी साहले २० हजार २५१ मत ल्याएर निर्वाचित हुँदा जसपाका रामबाबुकुमार यादवले १७ हजार २७९ र लोसपाका लालबाबु सिंह भुइँहारले ११ हजार ९६४ मत प्राप्त गर्नुभएको थियो । अधिकांश महिला उम्मेदवारहरूले ठुला दल र शक्तिशाली उम्मेदवारबिच किन स्वतन्त्र उम्मेदवार बनेको भन्ने प्रश्नको जवाफमा राजनीतिमा महिलाको उपस्थिति कमजोर छ, त्यसैले स्वतन्त्र रूपमा उम्मेदवारी दिएर महिला सशक्तीकरणको सन्देश दिएको बताउनुहुन्छ । “महिला अझै अग्रसर हुन सकेका छैनन् । मेरो प्रतिनिधित्वले अरू महिलालाई पनि अघि बढ्न प्रेरणा मिलोस् भन्ने चाहना हो”, उहाँहरूको भनाइ छ । पछाडि परेका, पीडित र राज्यको पहुँचबाट बाहिर परेका समुदायका घाउमा मलहम लगाउन सकिन्छ भन्ने विश्वासका साथ आफू चुनावी प्रतिस्पर्धामा उत्रिएको रौतहट–३ बाट स्वतन्त्र उम्मेदवारी दिनुभएको सुजिताकुमारी गौतमको भनाइ छ । प्रतिस्पर्धाको कृत्रिम कुरा गरेर सदियौँदेखि उत्पीडन एवं राजनीतिक, सामाजिक, आर्थिक र सांस्कृतिक अधिकारबाट बञ्चित मधेशका अल्पसङ्ख्यक मुस्लिम र दलित महिलाले जितेर आउलान् भनेर नै उनीहरूलाई नल्याउने योजना हो, सप्तरी–२ का स्वतन्त्र उम्मेदवार अम्बिकादेवी साफीले भन्नुभयो, “निर्वाचनका माध्यमबाट मुलुकमा आफ्नो अधिकार सुनिश्चित गर्न सम्पूर्ण दलित र अल्पसङ्ख्यक मुस्लिम महिलाले चुनावमा सक्रिय सहभागिता जनाउनु पर्दछ ।” चुनावमा महिलालाई अवसर नदिएको विरोध स्वरूप स्वतन्त्र उम्मेदवारी दिनेहरू पनि धेरै छन् । नेपालको राजनीतिक परिप्रेक्ष्यमा महिलाको पहुँच सीमित रहेको र राजनीतिक दलमा महिलालाई नेतृत्व र निर्णायक भूमिकामा अवसर नदिएका कारण स्वतन्त्रमा महिला आउने गरेका छन् । आगामी फागुन २१ को निर्वाचनका लागि उम्मेदवार बनेका नेता तथा तिनका कार्यकर्ताका नाचगान र नारा जुलुसले मधेश प्रदेशमा चुनावी उल्लास देखिएको छ । महिला र पुरुषको जन्म समान रूपबाट हुने गरे पनि दलहरूमा अझै महिलालाई आलङ्कारिक ( सेरोमोनियल) उपस्थिति गराउने चलन रहेको छ, पर्सा क्षेत्र नं २ बाट राप्रपाकोतर्फबाट उम्मेदवार बन्नुभएका वीणा जयसवालले भन्नुभयो, “पुरुष त चुनाव जितेर गए तर सङ्घीय लोकतान्त्रिक संविधानको प्रभावकारी कार्यान्वय गर्न सकेनन् भने यसपालि मतदाताले हामीलाई पत्याएमा चुनाव जितेर गएपछि संविधानको प्रभावकारी कार्यान्वयनमा उल्लेखनीय भूमिका निर्वाह गर्छौं र महिलाको अधिकार पनि सुनिश्चित पार्छौं ।” हामी चुनाव अभियानमा रातदिन लागेका छौँ तर हाम्रो गतिविधि प्रचारप्रसार नहुँदा चर्चा नभएको हो, महिला उम्मेदवारहरू एकै स्वरमा भन्नुभयो, “महिला उम्मेदवारलाई सञ्चार माध्यमले पनि ध्यान दिन सकेको छैन् । राजनीतिमा कमै मधेशी तथा मुस्लिम महिला लाग्ने भएकाले उहाँहरूको उम्मेदवारी सञ्चार माध्यमका लागि गतिलो विषय हुन सक्दछ ।” उहाँहरूले मधेशी, दलित र मुस्लिम वर्गको महिलाको उम्मेदवारीलाई सञ्चारमाध्यमले विशेष प्राथमिकता दिनुपर्नेमा जोड दिनुभयो । रासस",
      "link": "https://gorkhapatraonline.com/news/190129",
      "image": "https://gorkhapatraonline.com/storage/media/333851/conversions/ECN-logo-(3)-original-thumb.jpg"
    },
    {
      "slug": "190123",
      "title": "सहिद दिवसको अवसरमा प्रभातफेरी",
      "timestamp": 1769731200000,
      "source": "gp",
      "content": "सहिद दिवसको अवसर पारी कञ्चनपुर सदरमुकाम महेन्द्रनगरमा प्रभातफेरी कार्यक्रमको आयोजना गरिएको छ । शुक्रबार बिहान जिल्ला समन्वय समितिको कार्यालयबाट निकालिएको प्रभातफेरी कार्यक्रममा पूर्व मन्त्रीहरु, सुरक्षाकर्मीहरू, विभिन्न कार्यालयका प्रमुख, सङ्घ संस्था लगायत विभिन्न विद्यालयका विद्यार्थी सहभागी हुनुभयो ।",
      "longContent": "भवानीदत्त भट्टकञ्चनपुर, माघ १६ गते । सहिद दिवसको अवसर पारी कञ्चनपुर सदरमुकाम महेन्द्रनगरमा प्रभातफेरी कार्यक्रमको आयोजना गरिएको छ । शुक्रबार बिहान जिल्ला समन्वय समितिको कार्यालयबाट निकालिएको प्रभातफेरी कार्यक्रममा पूर्व मन्त्रीहरू, सुरक्षाकर्मीहरू, विभिन्न कार्यालयका प्रमुख, सङ्घ संस्था लगायत विभिन्न विद्यालयका विद्यार्थी सहभागी हुनुभयो । सहिद दिवस २०८२ को अवसरमा जिल्ला समन्वय समितिको कार्यालयले बाजागाजासहित आयोजना गरेको प्रभातफेरीमा सहभागीले “वीर सहिद अमर रहन्, हाम्रा सहिद अमर रहुन्” लगायतका पम्प्लेट हातमा समाउँदै नारा लगाएर बजार परिक्रमा गर्नुभयो । सहिद दिवसका अवसरमा महेन्द्रनगरस्थित सहिद दशरथ चन्दको शालिकमा श्रद्धाञ्जली व्यक्त गर्दै सहभागीले माल्यार्पण गर्नुभयो । माल्यार्पण कार्यक्रममा पूर्वमन्त्री नारायणप्रकाश साउद, डा. दीपकप्रकाश भट्ट, सुदूरपश्चिम प्रदेशका पूर्व मुख्यमन्त्री राजेन्द्रसिंह रावल, कञ्चनपुरका प्रमुख जिल्ला अधिकारी मदन कोइराला, जिल्ला प्रहरी कार्यालयका प्रमुख प्रहरी उपरीक्षक खड्गबहादुर खत्री, जिल्ला समन्वय समिति प्रमुख दुर्गादत्त बोहरा लगायत उपस्थिति थियो । सामुदायिक सेवा केन्द्र तथा सामुदायिक प्रहरी सेवा केन्द्रको संयुक्त आयोजनामा रक्तदान कार्यक्रमको पनि आयोजना गरिएको छ ।",
      "link": "https://gorkhapatraonline.com/news/190123",
      "image": "https://gorkhapatraonline.com/storage/media/333836/conversions/prdabat-pheri-original-thumb.jpg"
    },
    {
      "slug": "190117",
      "title": "काभ्रेपलाञ्चोक–१ मा त्रिपक्षीय प्रतिस्पर्धा",
      "timestamp": 1769731200000,
      "source": "gp",
      "content": "आगामी फागुन २१ गते हुने प्रतिनिधि सभा सदस्य निर्वाचनका लागि काभ्रेपलाञ्चोक जिल्लामा रहेका राजनीतिक दलले आफ्नो चुनावी अभियानलाई तिव्रता दिएका छन्।   विगतका निर्वाचनमा भन्दा यस पटक जिल्लामा निर्वाचन रोचक र प्रतिस्पर्धात्मक देखिने भएको छ।",
      "longContent": "केदार तिमल्सिना बनेपा, माघ १६ गते । आगामी फागुन २१ गते हुने प्रतिनिधिसभा सदस्य निर्वाचनका लागि काभ्रेपलाञ्चोक जिल्लामा रहेका राजनीतिक दलले आफ्नो चुनावी अभियानलाई तिव्रता दिएका छन्।   विगतका निर्वाचनमा भन्दा यस पटक जिल्लामा निर्वाचन रोचक र प्रतिस्पर्धात्मक देखिने भएको छ।   विगतका निर्वाचनमा भन्दा यस पटकको निर्वाचनमा जिल्लाको प्रतिनिधिसभा क्षेत्र नम्बर- १ मा राजनीतिक दलहरूले विगतका निर्वाचनमा उम्मेदवार नभएका नेतालाई उम्मेदवार बनाएपछि यो क्षेत्रमा निर्वाचन प्रतिस्पर्धात्मक देखिने भएको हो।   मुख्य निर्वाचन अधिकृतको कार्यालयका अनुसार यस पटक नेपाली कांग्रेस पार्टीले प्रतिनिधि सभा क्षेत्र नम्बर–१ मा ४० वर्षीय जिल्ला सचिव गुणराज मुक्तान, नेकपा (एमाले)ले ४४ वर्षीय केन्द्रिय सदस्य अमि (अमित) लामा, नेपाली कम्युनिस्ट पार्टीले ६२ वर्षीय चौरीदेउराली गाउँपालिकाका पूर्वअध्यक्ष दिनानाथ गौतम, राष्ट्रिय स्वतन्त्र पार्टीले ५६ वर्षीय अधिवक्ता मधुकुमार चौलागाईंलाई उम्मेदवार बनाएको छ।   यस पटकको निर्वाचनमा यो क्षेत्रमा राजनीतिक दल र स्वतन्त्र गरी १८ उम्मेदवारले उम्मेदवारी दिनुभएको छ। अघिल्लो निर्वाचनमा यस क्षेत्रमा नेकपा (एमाले)का तर्फबाट रेशमबहादुर लामा र नेपाली कांग्रेस र नेकपा (माओवादी केन्द्र)को गठबन्धनबाट सूर्यमान दोङले उम्मेदवारी दिनुभएको थियो भने निर्वाचनबाट गठबन्धनका उम्मेदवार सूर्यमान दोङ विजयी हुनुभएको थियो।   यस पटकको प्रतिनिधि सभा सदस्य निर्वाचनमा क्षेत्र नम्बर–१ मा विशेष गरी नेपाली कांग्रेस, नेकपा (एमाले), नेपाली कम्युनिस्ट पार्टी र राष्ट्रिय स्वतन्त्र पार्टीका उम्मेदवारबिच कडा प्रतिस्पर्धा हुने देखिएको छ। यस निर्वाचन क्षेत्रमा वर्षौदेखि पराजित हुँदै आएको नेकपा एमालेका उम्मेदवार विजयी भएर नयाँ इतिहास रच्ने दाउमा रहेको नेकपा एमाले काभ्रेपलाञ्चोकका उपाध्यक्ष देवसागर लामाले बताउनुभयो।   “यो क्षेत्रको गत वर्षको निर्वाचनको समानुपातिक मत हेर्दा हाम्रो पार्टी पहिलो पार्टी रहेको छ, यस पटक हामी हाम्रो उम्मेदवारलाई विजयी गराउनका लागि एकजुट भएर चुनावी अभियानमा होमिएका छौँ” उपाध्यक्ष लामाले भन्नुभयो।   विगतमा चार निर्वाचन क्षेत्र हुँदा हालको निर्वाचन क्षेत्रमा दुई निर्वाचन क्षेत्र रहेको थियो भने २०५६ को निर्वाचनमा एमालेले दुवै क्षेत्रमा जित हासिल गरेको थियो भने त्यसपछिको निर्वाचनमा एमालेले जित हासिल गर्न नसेकोले यस पटक यो क्षेत्रमा जित निकाल्ने दाउमा रहेको छ।   यस पटकको प्रतिनिधि सभाको निर्वाचनमा क्षेत्र नम्बर–१ मा आफ्ना उम्मेदवारलाई जिताएर नेपाली कांग्रेसले पनि वर्षौपछि नयाँ रेकर्ड राख्नको लागि चुनावी अभियानमा जुटेको छ।   नेपाली कांग्रेसका जिल्ला सभापति तीर्थ लामाले जेनजी समूहको आन्दोलनको मर्म र भावना अनुसार युवा पिढीले देशमा सुशासन, विधिको शासन खोजेकोले पार्टीले युवा उम्मेदवारलाई अघि सारेको बताउनुभयो।   उहाँले कांग्रेस कुनै उम्मेदवार तथा पार्टीको विरुद्धमा नकरात्म टिका टिप्पणी नगरी पार्टीले अघि सारेको एजेन्डा बोकेर चुनावी नतिजा आफ्नो पक्षमा पार्नको लागि चुनावी अभियानमा लागेको बताउनुभयो।   अघिल्लो निर्वाचनमा यो क्षेत्रमा नेकपा माओवादी केन्द्र र नेपाली कांग्रेसको गठनबन्धनबाट उम्मेदवार बन्नुभएका माओवादी केन्द्रका सूर्यमान दोङ विजयी हुनुभएको थियो। यस पटकको निर्वाचनमा समेत नेकपा (माओवादी केन्द्र)का उम्मेदवार विजयी भए जस्तै यस पटक पनि माओवादी केन्द्र र एकीकृत समाजवादीबाट बनेको नेपाली कम्युनिस्ट पार्टीबाट उम्मेदवार बन्नु भएका दिनानाथ गौतमलाई विजयी बनाउनका लागि सोही अनुसारको रणनीति बनाएर चुनावी मैदानमा उत्रिएको छ।   विशेष गरी प्रतिनिधि सभा क्षेत्र नम्बर–१ मा नेपाली कांग्रेस, नेकपा (एमाले) र नेपाली कम्युनिस्ट पार्टीबिच मुख्य प्रतिस्पर्धा हुने देखिए पनि पछिल्ला दिनमा पार्टीप्रति देखिएको आकर्षणलाई निर्वाचनमार्फत् प्रमाणित गर्नका लागि राष्ट्रिय स्वतन्त्र पार्टी समेत चुनावी प्रतिस्पर्धामा देखिएको छ।   रास्वपाका उम्मेदवार चौलागाई‌ विगतमा नेकपा (माओवादी केन्द्र), एमाले, समाजवादी हुँदै पछिल्लो समय रास्वपामा प्रवेश गर्नुभएको हो। रास्वपाका उम्मेदार अन्य पार्टीका उम्मेदवारप्रति असन्तुष्ट देखिएका मतदातालाई आफूप्रति आकर्षित गरेर चुनावी परिणाम आफ्नो पक्षमा पार्ने प्रत्यत्नमा रहनुभएको छ।   यस पटक सबै पार्टीमा उम्मेदवार छनाेटको विषयमा केही न केही अर्न्तविरोध देखिएकोले सबै दलमा केही असन्तुष्टि रहेकोले सबै राजनीतिक दलका उम्मेदवारहरू  असन्तुष्ट पक्षलाई आफतर्फ आकर्षित गरी चुनावी नतिजा आफ्नो पक्षमा पार्ने दाउमा लागेका छन्।   प्रतिनिधि सभा सदस्य निर्वाचन २०७९ को चुनावी परिणामको समानुपातिकतर्फको मत हेर्दा प्रतिनिधि सभा क्षेत्र नम्बर–१ मा नेकपा एमालेले २४ हजार ७९ मत, नेपाली कांग्रेसले २१ हजार ७५५ मत, नेकपा (माओवादी केन्द्र)ले १७ हजार ३३५ मत ल्याएको थियो।   यस्तै यो क्षेत्रमा एकीकृत समाजवादीले एक हजार ९५५ मत र राष्ट्रिय स्वतन्त्र पार्टीले नौ हजार ७९४ मत ल्याएको थियो। गत निर्वाचनमा यो क्षेत्रमा ८३ हजार ६३३ मत खसेकोमा ७९ हजार ९११ मत सदर भएको थियो। यस क्षेत्रमा प्रत्यक्ष तर्फको निर्वाचनमा माओवादी केन्द्र र नेपाली कांग्रेसको गठनबन्धनबाट उम्मेदवार बन्नुभएका माओवादी केन्द्रका सूर्यमान दोङले ३४ हजार ५१२ मत ल्याई विजयी हुनुभएको थियो।   एमालेका उम्मेदवार रेशमबहादुर लामा ३० हजार ५४८ मत ल्याई पराजित हुनुभएको थियो।",
      "link": "https://gorkhapatraonline.com/news/190117",
      "image": "https://gorkhapatraonline.com/storage/media/333859/conversions/karve-1-original-thumb.jpg"
    },
    {
      "slug": "190112",
      "title": "सिन्दूर, टुथपेस्ट र गाजलमा भेटियो स्वास्थ्यका लागि हानिकारक रसायन",
      "timestamp": 1769731200000,
      "source": "gp",
      "content": "नेपालमा दैनिक प्रयोग हुने सौन्दर्य सामग्रीमा स्वास्थ्यका लागि हानिकारक रसायन र भारी धातु प्रयोग भइरहेको एक अध्ययनले देखाएको छ।",
      "longContent": "काठमाडौँ, माघ १६ गते । नेपालमा दैनिक प्रयोग हुने सौन्दर्य सामग्रीमा स्वास्थ्यका लागि हानिकारक रसायन र भारी धातु प्रयोग भइरहेको एक अध्ययनले देखाएको छ।जनस्वास्थ्य तथा वातावरण प्रवर्धन केन्द्र (सेपेड) ले सार्वजनिक गरेको अध्ययनले नेपालमा दैनिक प्रयोग हुने सौन्दर्य सामग्रीमा स्वास्थ्यका लागि हानिकारक रसायन र भारी धातु प्रयोग गरेको देखाएको हो । सेपेडका कार्यकारी निर्देशक तथा वातावरण वैज्ञानिक रामचरित्र साहले अध्ययन प्रतिवेदन सार्वजनिक गर्दै साना बालबालिकामा लगाइने गाजल, हरेक बिहान प्रयोग हुने दन्तमञ्जन र सिन्दूरमा सिसाजस्तो विषाक्त तत्व भेटिएको जानकारी दिनुभयो । सिन्दूरमा सबैभन्दा बढी लिडअध्ययनअनुसार नेपाली बजारमा पाइने सिन्दूर र गाजलमा अन्तर्राष्ट्रिय मापदण्डभन्दा बढी सिसा पाइएको उहाँको भनाइ छ । विशेषगरी बालबालिकाले प्रयोग गर्ने गाजल, टुथपेस्टमा सिसाको मात्रा अत्याधिक पाइएको छ । ४० प्रतिशत सिन्दूरको नमुनामा सिसा भेटिएको छ भने केही नमुनामा १२४ पीपीएमसम्म सिसा पाइएको छ। टुथपेस्टका ४५ प्रतिशत नमुनामा सिसा भेटिएको छ । जसमा बालबालिकाका लागि भनेर बजारमा उपलब्ध केही ब्रान्डसमेत समावेश छन्। मन्जनमध्ये पेप्सोडेन्ट, कोलगेट, दन्त कान्ति, क्लोज अप, डाबर रेड जस्ता ब्रान्डमा सिसाको मात्रा पाइएको हो । पतञ्जलीको गाजलमा पनि सिसाको मात्रा पाइएको अध्ययनमा प्रतिवेदनमा भनिएको छ ।काठमाडौँ उपत्यकामा सबैभन्दा बढी (४२.५ प्रतिशत) नमुनामा सिसा भेटिएको छ। अध्ययनले “हर्बल” वा “प्राकृतिक” भनेर बिक्री हुने उत्पादनहरू समेत सिसाबाट सुरक्षित नरहेको तथ्य उजागर गरेको छ। मानव स्वास्थ्यका लागि घातक लिपस्टिक, सिन्दूर, गाजलजस्ता सौन्दर्य सामग्री दैनिक प्रयोग गर्दा सिसा सिधै शरीरमा प्रवेश गर्ने जोखिम उच्च रहेको प्रतिवेदनले देखाएको छ । अध्ययनले सिसा न्यून मात्रामै पनि मानव स्वास्थ्यका लागि घातक हुने उल्लेख गरेको छ। विशेषगरी बालबालिकामा सिसा प्रवेश हुँदा बौद्धिक क्षमता (आईक्यू) घट्ने, सिकाइमा समस्या आउने, ध्यान अभाव तथा एडीएचडी जस्ता व्यवहारिक समस्या देखिने साहले जानकारी दिनुभयो । यस्तै, लिडको प्रयोगले दृष्टि र श्रवण क्षमतामा कमी, स्नायु प्रणालीमा असर तथा शैक्षिक उपलब्धि कमजोर हुने जोखिम पनि बढ्ने गर्छ । गर्भवती र प्रजनन उमेरका महिलामा सिसाको असर झन् गम्भीर स्वास्थ्य समस्या निम्तने उहाँको भनाइ छ ।  उहाँका अनुसार लिडको प्रयोगले उच्च रक्तचाप, गर्भपतन, समयअगावै शिशु जन्मिनु, कम तौलको शिशु जन्मिनु तथा दीर्घकालीन विकाससम्बन्धी समस्या देखिने गर्छन् । सिसा गर्भावस्थामा आमाबाट शिशुमा सर्न सक्ने भएकाले स्तनपानको समयमा पनि शिशु जोखिममा पर्छन् । सामान्यतया सिसा शरीरमा जम्मा हुँदै जाने र दीर्घकालीन रोग निम्त्याउने तत्वका रूपमा चिनिन्छ। रक्तअल्पता, मिर्गाैला क्षति, मुटु रोग, उच्च रक्तचाप, मधुमेह तथा इन्डोक्राइन प्रणालीमा समस्या देखिने अध्ययनमा उल्लेख छ । उपभोक्ता संरक्षण ऐन र नियमन व्यवस्था हुँदाहुँदै पनि उत्पादन लेबलिङ र बजार अनुगमन प्रणाली कमजोर हुँदा उपभोक्ता असुरक्षित बनेको अध्ययनको ठहर छ। धेरै सौन्दर्य सामग्रीमा प्रयोग भएका रसायनको स्पष्ट जानकारी नदिइएको, आयातित तथा घरेलु उत्पादनको गुणस्तर परीक्षण प्रभावकारी नभएको प्रतिवेदनले औंल्याएको छ।प्रतिवेदनले सौन्दर्य सामग्रीमा प्रयोग हुने विषालु पदार्थ नियन्त्रणका लागि राष्ट्रिय मापदण्ड कडाइका साथ लागू गर्न, नियमित बजार अनुगमन बढाउन र प्रयोगशाला परीक्षणलाई प्रभावकारी बनाउन सरकारलाई सुझाव दिएको छ।औषधी व्यवस्था विभागका महानिर्देशक नारायण ढकालले कस्मेटिक सामग्रीको प्रभावकारी नियमनका लागि औषधी ऐन संशोधन आवश्यक रहेको बताउनुभयो । कतिपय उपभोग्य सामग्रीमा न्यूनतम मात्रामा सिसा पाइने गरेको उल्लेख गर्दै उहाँले यस्ता वस्तुहरूको स्पष्ट र कडा नियमन अपरिहार्य रहेको धारणा व्यक्तगर्नुभयो । ऐन संशोधनको प्रक्रिया अगाडि बढिरहेको उहाँको भनाइ छ ।  स्वास्थ्य तथा जनसंख्या मन्त्रालयका प्रवक्ता डा.प्रकाश बुढाथोकीले सौन्दर्यका नाममा प्रयोग हुने यस्ता सामग्रीले दीर्घकालीन जनस्वास्थ्य संकट निम्त्याउन सक्ने भएकाले तत्काल नीतिगत सुधार र कडा नियमन अपरिहार्य रहेको बताउनुभयो ।",
      "link": "https://gorkhapatraonline.com/news/190112",
      "image": "https://gorkhapatraonline.com/storage/media/333860/conversions/0659ff1d-d373-4c24-8c2c-a4cd123eb1c5-original-thumb.jpg"
    },
    {
      "slug": "190111",
      "title": "रुखले च्यापिएर बालकको मृत्यु",
      "timestamp": 1769731200000,
      "source": "gp",
      "content": "रुकुमपश्चिमको त्रिवेणी गाउँपालिका –३ हाईबाङमा खेल्नेक्रममा रुखले च्यापिँदा एक बालकको मृत्यु भएको छ। आज बिहान झुलनेटा–खुम्चेरी जोड्ने निर्माणाधीन नयाँ भित्रीसडक खण्डमा उक्त घटना भएको हो।",
      "longContent": "राजु लामिछाने रुकुमपश्चिम, माघ १६ गते । रुकुमपश्चिमको त्रिवेणी गाउँपालिका –३ हाईबाङमा खेल्नेक्रममा रुखले च्यापिँदा एक बालकको मृत्यु भएको छ। आज बिहान झुलनेटा–खुम्चेरी जोड्ने निर्माणाधीन नयाँ भित्रीसडक खण्डमा उक्त घटना भएको हो। जिल्ला प्रहरी कार्यालय रुकुम पश्चिमका सूचना अधिकारी प्रहरी निरीक्षक हरिप्रसाद पुनका अनुसार रा १ क १०१७ नम्बरको स्काईभेटरले सडक निर्माणका क्रममा रुख ढालेर सडकको छेउमा राखिएको थियो । राखिएका रुखमा खेल्नेक्रममा रुख पल्टिँदा त्रिवेणी गाउँपालिका –३ हाईबाङ बस्ने लोकबहादुर ओलीका ८ वर्षीय छोरा मनोज ओली रुखले च्यापिएर गम्भीर घाइते भएका थिए।घाइते बालकको अवस्था गम्भीर भएपछि उपचारका लागि जिल्ला अस्पताल सल्ले लैजाने क्रममा बाटोमै मृत्यु भएको प्रहरीले जनाएको छ। रुख काटेर सडक छेउमा राखेको बिषयमा स्काईभेटर चालकलाई प्रहरी चौकी झुलनेटाले नियन्त्रणमा लिइएको छ। घटनाका सम्बन्धमा थप अनुसन्धान भइरहेको प्रहरीले जनाएको छ।",
      "link": "https://gorkhapatraonline.com/news/190111",
      "image": "https://gorkhapatraonline.com/storage/media/333815/conversions/death-child2-original-thumb.jpg"
    },
    {
      "slug": "190109",
      "title": "ज्वरो आउनु मात्र बिरामी होइन : डा. बाँस्तोला",
      "timestamp": 1769731200000,
      "source": "gp",
      "content": "आम नेपालीहरुले ज्वरो, खोकीको अवस्थालाई मात्र बिरामी भएको ठान्नुभन्दा नसर्ने रोगका बारेमा सचेत हुनुपर्ने बेनीमा आयोजित कार्यक्रममा चिकित्सकहरुले बताउनुभएको छ ।",
      "longContent": "अमृतप्रसाद पौडेलम्याग्दी, माघ १६ गते । आम नेपालीहरुले ज्वरो, खोकीको अवस्थालाई मात्र बिरामी भएको ठान्नुभन्दा नसर्ने रोगका बारेमा सचेत हुनुपर्ने बेनीमा आयोजित कार्यक्रममा चिकित्सकहरुले बताउनुभएको छ । प्रदेश अस्पताल बेनीका निमित्त मेडिकल सुपरिटेण्डेन्ट डा. हेमन्त बाँस्तोलाले ज्वरो आए मात्रै बिरामी भएको भन्ने मानसिकताले कतिपय नसर्ने रोगहरुले जटिल रुपमा गिजोल्ने बताउनुभएको हो ।सहिद दिवसको अवसर पारेर प्रदेश अस्पताल बेनीले आयोजना गरेको नसर्ने रोगसम्बन्धी स्क्रिनिङकाउ उद्घाटनका क्रममा बोल्दै डा. बाँस्तोलाले नसर्ने रोगहरु तत्काल नदेखिने भएकाले यसको स्क्रिनिङ गरिरहनु पर्ने उहाँको भनाइ छ । नसर्ने रोगमध्ये पनि सुगर, प्रेसरको केही लक्षण देखिने भए पनि मिर्गौलाको समस्याको खासै लक्षण नदेखिने भएकाले समय–समयमा नसर्ने रोगको परीक्षण गर्नुपर्नेमा जोड दिनुभयो । शुक्रबार बेनीमा भएको स्क्रिनिङमा एकसय ५० जनाको परीक्षण गरिएको छ । गण्डकी प्रदेश सरकारबाट चालु आर्थिक वर्षका लागि स्वीकृत कार्यक्रमअनुसार गरिएको उक्त स्क्रिनिङ कार्यक्रमका लागि एक लाख ५० हजार बजेट व्यवस्था गरिएको छ ।बेनी अस्पतालको बार्षिक स्वीकृत कार्यक्रमअनुसार आयोजना गरिएको उक्त स्क्रिनिङमा जनप्रतिनिधि तथा कर्मचारी एवम् अन्य सामाजिक संघ संस्थाका नागरिकको सहभागिता रहेको थियो । शुक्रबार भएको स्क्रिनिङमा मधुमेह, ब्लड प्रेसर, बिएमआइ, रगतको मात्रा, मिर्गौलाको जाँच तथा कोलेस्ट्रोलको परीक्षण गरिएको डा. बाँस्तोलाले बताउनुभयो । उहाँले भन्नुभयो, “मानव शरीरमा भएको रगतमा नराम्रो क्यान्सर भएको हुन सक्ने र त्यस्तो हुँदा केही फरक देखिने भएकाले त्यस्तो भेटिएमा थप चेकजाँच गरी रोग निदानका लागि सहज हुने भएकाले शिविरहरु राखिनु पर्छ ।” प्रमुख जिल्ला अधिकारी रबिन्द्र आचार्यले स्वास्थ्य महत्वपूर्ण कुरा भएकाले एकले अर्कालाई सिकाउनेभन्दा पनि चेकजाँच गरी आफ्नो सुरक्षा गर्नुपर्ने बताउनुभयो । उहाँले निःशुल्क स्वास्थ्य जाँच गरेर अस्पतालले हामीहरुको शरीरको अवस्थाबारेमा जानकारी गराउने काम गरेको भन्दै आभार व्यक्त गर्नुभयो । उहाँले नागरिक स्वथ्य भएपछि मात्र राज्य स्वास्थ्य हुने भएकाले खानपानमा समेत ध्यान दिन आग्रह गर्नुभएको थियो । स्वास्थ्य परीक्षणमा सरकरी कर्मचारी, जनप्रतिनिधि, पत्रकार तथा सञ्चारकर्मीलगायत सहभागी भएको बेनी अस्पतालका मेडिकल अधिकृत डा. रामु सापकोटाले जानकारी दिनुभयो ।",
      "link": "https://gorkhapatraonline.com/news/190109",
      "image": "https://gorkhapatraonline.com/storage/media/333812/conversions/Health-camp-GOPA-original-thumb.jpg"
    },
    {
      "slug": "190108",
      "title": "सहिद दिवसमा चक्रपथ परिक्रमा",
      "timestamp": 1769731200000,
      "source": "gp",
      "content": "सहिद दिवस २०८२ को अवसरमा पैदल यात्रीले शुक्रबार काठमाडौँ चक्रपथ (रिङरोड) परिक्रमा गर्नुभएको छ । २७ किलोमिटर (१७ माइल) लम्बाइ रहेको चक्रपथको दूरी पार गर्न करिब ६ घण्टा समय लागेको पैदलयात्रीहरुको भनाइ छ ।",
      "longContent": "गोरखापत्र अनलाइन काठमाडौँ, माघ १६ गते । सहिद दिवस २०८२ को अवसरमा पैदल यात्रीले शुक्रबार काठमाडौं चक्रपथ (रिङरोड) परिक्रमा गर्नुभएको छ । २७ किलोमिटर (१७ माइल) लम्बाइ रहेको चक्रपथको दूरी पार गर्न करिब ६ घण्टा समय लागेको पैदल यात्रीहरूको भनाइ छ । पैदल यात्री सुरथ पोखरेलका अनुसार बिहान ६ः३० बजे सुरुभएको चक्रपथ पैदल यात्रा दिउँसो १ बजे पूरा भएको थियो । कलङ्की चोकबाट सुरुभएको पैदल यात्रा स्वयम्भु, बालाजु, महाराजगन्ज, गौशला, तीनकुने, कोटोश्वर, ग्वार्को, सातदोबाटो, एकान्तकुना, धोवीघाट, बल्खु हुँदै कलंकी चोकको यात्रा पूरा भएको उहाँले बताउनुभयो । पोखरेलको साथमा कलङ्की निवासी स्थानीय समाजसेवी विष्णु सापकोटा र लक्ष्मीनारायण श्रेष्ठ रहनुभएको थियो । अरु बेला गाडीमा चक्रपथको परिक्रमा प्रायः धेरैले गर्ने भए पनि पैदल यात्रा गरेर चक्रपथको यात्रा पूरा गर्नेहरू निकै कम रहेको पैदलयात्री पोखरेलले बताउनुभयो । उहाँका अनुसार सहिद दिवसको विशेष अवसरमा सहिदहरूको स्मृतिमा चक्रपथको परिक्रमा गरिएको हो । पोखरेल सञ्चार तथा सूचना प्रविधि मन्त्रालयको उपसचिव र गोरखापत्र संस्थानको सञ्चालक समिति सदस्य हुनुहुन्छ । बाँकी दुई जना पैदलयात्री स्थानीय समाजसेवी हुनुहुन्छ । बिहान चक्रपथको पैदल यात्रा गर्न रमाइलो अनुभुति भएको पैदल यात्री श्रेष्ठले बताउनुभयो ।",
      "link": "https://gorkhapatraonline.com/news/190108",
      "image": "https://gorkhapatraonline.com/storage/media/333845/conversions/Ring-road-walk-news_16-original-thumb.jpg"
    },
    {
      "slug": "190103",
      "title": "सुन र चाँदीको गहना चोरी",
      "timestamp": 1769731200000,
      "source": "gp",
      "content": "झापामा प्रहरी निर्वाचन केन्द्रित अभियानमा जुट्न थालेपछि चोरीका घटना बढ्न थालेको छ । बिहीबार राति झापाको बिर्तामोड र अर्जुनधारामा लाखौं रुपियाँ बराबरको धनमाल चोरी भएको छ ।",
      "longContent": "बिष्णुप्रसाद पोखरेलदमक, माघ १६ गते । झापामा प्रहरी निर्वाचन केन्द्रित अभियानमा जुट्न थालेपछि चोरीका घटना बढ्न थालेको छ । बिहीबार राति झापाको बिर्तामोड र अर्जुनधारामा लाखौं रुपियाँ बराबरको धनमाल चोरी भएको छ ।बिर्तामोड नगरपालिका–१, पञ्चकन्या प्लटिङस्थित पुनमदेवी साहको दुई तले घरमा कोही नभएको अवस्थामा चोरी भएको प्रहरीले जनाएको छ । अज्ञात समूहले सुत्ने कोठाको ताल्चा फुटाई दराजभित्र राखिएको नगद तथा गरगहना चोरी गरेको जानकारी पाएर प्रहरी खटिएको जिल्ला प्रहरी कार्यालय झापाले जनाएको छ । चोरीमा विभिन्न सुनका गरगहना ६ तोला, चाँदीका गरगहना १२ तोला र नगद २० हजार रुपियाँ गरी अन्दाजी १९ लाख रुपियाँ बराबरको धनमाल चोरी भएको जानकारी प्राप्त भएको जिल्ला प्रहरी कार्यालय झापाका प्रवक्ता खगेन्द्रबहादुर खड्काले जानकारी दिनुभयो । त्यसैगरी अर्जुनधारा नगरपालिका–९, कालीस्थान सिरानमा पनि चोरीको अर्को घटना भएको जनाइएको छ । स्थानीय नारद पोख्रेलको घरमा पनि चोरी भएको छ । प्रहरीले घटनाको विषयमा बुझ्ने र आवश्यक जानकारी लिने काम गरिरहेको खड्काले बताउनुभएको छ ।दुई जना अपरिचित व्यक्ति घरभित्र प्रवेश गरी दराज खोली सुनका गरगहना २ तोला, चाँदीका गरगहना ३ तोला, नगद ५५ हजार रुपियाँ र भिभो कम्पनीको एक थान मोबाइल फोन चोरी गरी लगेको पाखरेलले जनाउनुभयो । करिब ८ लाख रुपियाँ बराबर चोरी भएको पोखरेलले जनाउनुभयो ।",
      "link": "https://gorkhapatraonline.com/news/190103",
      "image": "https://gorkhapatraonline.com/storage/media/333798/conversions/Chori-original-thumb.jpg"
    },
    {
      "slug": "190102",
      "title": "मर्स्याङ्दी आँखा शिविर : एक सय ३५ को शल्याक्रिया",
      "timestamp": 1769731200000,
      "source": "gp",
      "content": "लमजुङको मर्स्याङ्दी गाउँपालिकामा भएको निःशुल्क आँखा जाँच तथा शिविरमा एक सय ३५ जना मोतियाविन्दुका बिरामीको शल्यक्रिया गरिएको छ ।",
      "longContent": "नवीनराज कुइँकेललमजुङ, माघ १६ गते । लमजुङको मर्स्याङ्दी गाउँपालिकामा भएको निःशुल्क आँखा जाँच तथा शिविरमा एक सय ३५ जना मोतियाविन्दुका बिरामीको शल्यक्रिया गरिएको छ ।मर्स्याङ्दी गाउँपालिकाको आयोजनामा नेपाल नेत्रहीन सङ्घ (समावेशी विकासका लागि कार्य) लमजुङ र नेपाल नेत्रज्योति सङ्घ अन्तर्गत भरतपुर आँखा अस्पतालको सहयोगमा निःशुल्क आँखा जाँच तथा शल्यक्रिया शिविर सञ्चालन गरिएको हो । वडागत रूपमा आयोजना गरिएको शिविरमार्फत कुल १ हजार ११५ जना आँखाका बिरामीहरूको जाँच गरिएको थियो । जसमध्ये गाउँपालिकामा आयोजना गरिएको तीन दिने शल्यक्रिया शिविरमा १३५ जना मोतियाविन्दुका बिरामीको शल्यक्रिया गरिएको हो ।  यस्तै, ६६१ जनालाई निःशुल्क औषधी वितरण गरिएको थियो । ५६ जनालाई नजिक हेर्ने चश्मा निःशुल्क प्रदान गरिएको छ । शल्यक्रिया सम्पन्न भएका १३५ जनालाई आँखाको सुरक्षाका लागि कालो चश्मासमेत निःशुल्क वितरण गरिएको मर्स्याङ्दी गाउँपालिका अध्यक्ष अर्जुन गुरुङले बताउनुभयो ।ग्रामीण तथा दुर्गम क्षेत्रका आर्थिक रूपमा कमजोर नागरिकलाई लक्षित गरी सञ्चालन गरिएको उक्त शिविरले दृष्टि समस्या भएका नागरिकहरूको जीवनस्तरमा सकारात्मक परिवर्तन ल्याउने विश्वास लिइएको नेपाल नेत्रहीन सङ्घ (समावेशी विकासका लागि कार्य) लमजुङका पुनर्स्थापना अधिकृत प्रेम महर्जनले बताउनुभयो । शिविरमा भरतपुर आँखा अस्पतालका निर्देशक तथा वरिष्ठ नेत्र विशेषज्ञ डा. पुष्पा गिरी श्रेष्ठलगायतका चिकित्सक तथा स्वास्थ्यकर्मीको टोली खटिएको थियो ।",
      "link": "https://gorkhapatraonline.com/news/190102",
      "image": "https://gorkhapatraonline.com/storage/media/333796/conversions/AAnkha-salyakriya-lamjung-original-thumb.jpg"
    },
    {
      "slug": "190054",
      "title": "प्रधानमन्त्री कार्कीद्वारा सहिदप्रति श्रद्धाञ्जली (फोटो फिचर)",
      "timestamp": 1769731200000,
      "source": "gp",
      "content": "प्रधानमन्त्री सुशीला कार्कीले सहिद स्मारक लैनचौरमा श्रद्धाञ्जली अर्पण गर्नुभएको छ । शुक्रबार बिहान सहिद दिवसका अवसरमा प्रधानमन्त्री कार्कीले श्रद्धाञ्जली अर्पण गर्नुभएको हो ।",
      "longContent": "काठमाडौँ, माघ १६ गते । प्रधानमन्त्री सुशीला कार्कीले सहिद स्मारक लैनचौरमा श्रद्धाञ्जली अर्पण गर्नुभएको छ । शुक्रबार बिहान सहिद दिवसका अवसरमा प्रधानमन्त्री कार्कीले श्रद्धाञ्जली अर्पण गर्नुभएको हो । देश र जनताको हितका लागि आफ्नो जीवन बलिदान गर्ने सहिदको स्मरण गर्दै यो दिवस मनाउने गरिएको छ ।नेपालमा प्रजातन्त्र स्थापनार्थ आफ्नो जीवन त्याग गर्ने चार सहिद धर्मभक्त माथेमा, दशरथचन्द्र ठाकुर, गङ्गालाल श्रेष्ठ र शुक्रराज शास्त्री तथा अन्य सहिदको सम्झनामा यो दिवस मनाउने गरिन्छ ।राणा शासनविरुद्ध आवाज उठाएको भन्दै उहाँहरुलाई तत्कालीन सरकारले मृत्युदण्ड दिएको थियो । तिनै सहिदहरुको बलिदान र त्यसबाट प्राप्त प्रेरणाले जहानियाँ राणा शासनको अन्त्य भएको थियो भने नेपालमा प्रजातन्त्रको स्थापना भएको थियो । प्रत्येक वर्ष माघ १६ गते मनाइने सहिद दिवस प्रजातन्त्र स्थापना एवम् पुनःस्थापना तथा विभिन्न कालखण्डका स्वतन्त्रताका लागि जीवन आहुति दिने सहिदको सम्झनामा विविध कार्यक्रमको आयोजना गरिँदैछ । यही माघ १० देखि १६ गतेसम्म विभिन्न कार्यक्रमका साथ सहिद सप्ताह मनाउने घोषणा गरी विविध कार्यक्रम हुँदै आएको छ । विसं २०१२ देखि नै तत्कालीन काठमाडौँ नगरपालिकाको संयोजकत्वमा प्रत्येक वर्ष माघ १६ गते सहिदको सम्झनामा दिवस मनाउन थालिएको थियो ।स्वतन्त्रताको माग गर्दा १९९७ सालमा सहिद शुक्रराज शास्त्रीलाई माघ १० गते काठमाडौँको टेकुस्थित पचलीमा, माघ १३ गते धर्मभक्त माथेमालाई सिफलमा र गङ्गालाल श्रेष्ठ एवम् दशरथ चन्दलाई माघ १५ गते शोभाभगवतीमा राणा शासकले मृत्युदण्ड दिइएको थियो ।",
      "link": "https://gorkhapatraonline.com/news/190054",
      "image": "https://gorkhapatraonline.com/storage/media/333723/conversions/3-original-thumb.jpg"
    },
    {
      "slug": "190041",
      "title": "अल्पसङ्ख्यक समुदाय चुनावी प्रतिस्पर्धामा",
      "timestamp": 1769731200000,
      "source": "gp",
      "content": "लैङ्गिक तथा यौनिक अल्पसङ्ख्यक समुदायका सात व्यक्ति प्रत्यक्षतर्फको चुनावी मैदानमा छन् । तीमध्ये छ जनाले समावेशी समाजवादी पार्टी दर्ता गरेर उम्मेदवारी दिएका छन् भने एक जना राष्ट्रिय स्वतन्त्र पार्टी (रास्वपा) बाट उम्मेदवार छन् । मूलधारका राजनीतिक दलले प्रतिनिधित्वमा उपेक्षा गरेको भन्दै लैङ्गिक तथा यौनिक अल्पसङ्ख्यक समावेशी समाजवादी पार्टी दर्ता गरेर चुनावी प्रतस्पर्धामा होमिएका हुन् ।",
      "longContent": "गोरखापत्र समाचारदाताकाठमाडौँ, माघ १६ गते । लैङ्गिक तथा यौनिक अल्पसङ्ख्यक समुदायका सात व्यक्ति प्रत्यक्षतर्फको चुनावी मैदानमा छन् । तीमध्ये छ जनाले समावेशी समाजवादी पार्टी दर्ता गरेर उम्मेदवारी दिएका छन् भने एक जना राष्ट्रिय स्वतन्त्र पार्टी (रास्वपा) बाट उम्मेदवार छन् । मूलधारका राजनीतिक दलले प्रतिनिधित्वमा उपेक्षा गरेको भन्दै लैङ्गिक तथा यौनिक अल्पसङ्ख्यक समावेशी समाजवादी पार्टी दर्ता गरेर चुनावी प्रतस्पर्धामा होमिएका हुन् । दलले समावेशी व्यवस्थालाई नारामा मात्र सीमित गरेकाले प्रतिनिधि सभामा आफूहरूको प्रतिनिधित्व हुन नसकेको भन्दै संविधान कार्यान्वयन र न्यायका लागि चुनावी मैदानमा उत्रिनु परेको पार्टीका अध्यक्ष एवं मोरङ–४ का उम्मेदवार नुमा लिम्बूले बताउनुभयो ।  उहाँ मोरङ–४ बाट चुनाव लड्नुभएको छ । त्यस्तै रुपन्देही–२ बाट देवेन्द्र खत्री र काठमाडौँ–१० बाट पूर्णचन्द्र पौडेल चुनावी प्रतिस्पर्धामा हुनुहुन्छ । पार्टीले काठमाडौँ–१ मा सुरेन्द्र पाण्डे, ओखलढुङ्गा–१ मा पिङ्की राई र काभ्रे–१ मा विनोद लामालाई उम्मेदवार बनाएको छ । दलहरूले प्रत्यक्षमा मात्र नभई समानुपातिकमा समेत लैङ्गिक तथा यौनिक अल्पसङ्ख्यकलाई उम्मेदवार नबनाएको अवस्थाले भन्ने प्रश्न उब्जिएको पूर्वसांसद सुनीलबाबु पन्तले बताउनुभयो । उहाँले भन्नुभयो, “दलहरूले समानुपातिकमा समेत लैङ्गिक तथा यौनिक अल्पसङ्ख्यकलाई समेटेका छैनन् । यस्तो हुनु भनेको दल समावेशी र लोकतन्त्रप्रति प्रतिबद्ध छैनन् । संविधानले व्यवस्था गरे पनि कानुनमा नसमेटिँदा कोटामा हामी परेनौँ ।”रास्वपाले लैङ्गिक तथा यौनिक अल्पसङ्ख्यकबाट एक जनालाई प्रत्यक्ष उम्मेदवार बनाएको छ । सुनसरी–१ बाट गोमा तामाङ (सरिन) चुनावी मैदानमा हुनुहुन्छ । नेपाली कम्युनिस्ट पार्टीले एक जना सम्झना केसीलाई समानुपातिक उम्मेदवार बनाएको छ तर नेपाली कांग्रेस र नेकपा (एमाले) ले प्रत्यक्ष र समानुपातिक कुनैमा पनि नसमेटेको पन्तले बताउनुभयो ।समावेशी समाजवादी पार्टीका अध्यक्ष एवं मोरङ–४ का उम्मेदवार निमा लिम्बूले भन्नुभयो, “संसद्मा हाम्रो प्रतिनिधित्व नभएकाले समावेशी कोटामा हामीलाई पारिएन । समुदाय र हाम्रो एजेन्डाको प्रतिनिधित्वका लागि हामीले उम्मेदवारी दिएका हौँ । हामी आफैँ पीडित हौँ, त्यसकारण हाम्रो प्रतिनिधित्व हुनु पर्छ ।” समानुपातिकमा भने उक्त पार्टीले १५ जना उम्मेदवार उठाएको छ ।",
      "link": "https://gorkhapatraonline.com/news/190041",
      "image": "https://gorkhapatraonline.com/storage/media/333703/conversions/456-original-thumb.jpg"
    },
    {
      "slug": "190011",
      "title": "उपकुलपतिसहित १९ जनाविरुद्ध भ्रष्टाचार मुद्दा",
      "timestamp": 1769731200000,
      "source": "gp",
      "content": "दाङको घोराही उपमहानगरपालिकास्थित राप्ती स्वास्थ्य विज्ञान प्रतिष्ठानको स्वास्थ्य उपकरण खरिदमा चर्को आर्थिक अनियमितता हुने गरेको पाइएको छ । यस्ता अनियमिततामा प्रतिष्ठानका उपकुलपतिसहित उच्च प्रशासनिक नेतृत्वको प्रत्यक्ष संलग्नता हुने गरेको अख्तियार दुरुपयोग अनुसन्धान आयोगको अनुसन्धानबाट खुलेको छ ।",
      "longContent": "काठमाडौँ, माघ १६ गते । दाङको घोराही उपमहानगरपालिकास्थित राप्ती स्वास्थ्य विज्ञान प्रतिष्ठानको स्वास्थ्य उपकरण खरिदमा चर्को आर्थिक अनियमितता हुने गरेको पाइएको छ । यस्ता अनियमिततामा प्रतिष्ठानका उपकुलपतिसहित उच्च प्रशासनिक नेतृत्वको प्रत्यक्ष संलग्नता हुने गरेको अख्तियार दुरुपयोग अनुसन्धान आयोगको अनुसन्धानबाट खुलेको छ ।स्वास्थ्य सामग्री खरिदमा अनियमितता गरेको आरोपमा चार महिनाको अवधिमा आयोगले प्रतिष्ठानका तत्कालीन उपकुलपति प्राडा सङ्गीता भण्डारी, तत्कालीन रजिस्ट्रारलगायतका पदाधिकारीमाथि दोस्रो पटक भ्रष्टाचार मुद्दा दायर गरेको छ । आयोगले बिहीबार तत्कालीन उपकुलपति भण्डारीसहित १९ जनाविरुद्ध भ्रष्टाचार मुद्दा दायर गरेको छ । प्रतिष्ठानका लागि आवश्यक पर्ने सिटी स्क्यान मेसिन खरिद गर्ने क्रममा आर्थिक अनियमितता गरेको आरोपमा आयोगले विशेष अदालत काठमाडौँमा मुद्दा दायर गरेको हो । यसअघि आयोगले भण्डारीविरुद्ध गत असोज २३ गते पहिलो मुद्दा दायर गरेको थियो । आर्थिक वर्ष २०७७/७८ मा एमआरआई मेसिन खरिद गर्ने क्रममा अनियमितता गरेको आरोपमा आयोगले उहाँसहित प्रतिष्ठानका तत्कालीन रजिस्ट्रार, निर्देशक विभिन्न विभागका प्रमुखसहित १३ जनालाई प्रतिवादी बनाएर पहिलो मुद्दा दायर गरेको थियो । उक्त मुद्दामा प्रतिवादी सबैलाई जनही १२ करोड सात लाख ६० हजार नौ सय रुपियाँ बिगो कायम गरी भ्रष्टाचार निवारण ऐन अनुसार कैद र बिगोबमोजिम जरिबानाको माग गरिएको थियो । बिहीबार दायर गरिएको मुद्दा आर्थिक वर्ष २०७६/७७ मा गरिएको खरिद प्रक्रियासँग सम्बन्धित छ ।  भण्डारीसमेतको मिलेमतोमा प्रतिष्ठानले गुणस्तरहीन तथा तोकिएको सर्त र मापदण्डविपरीत मेसिन आपूर्ति गरेर गैरकानुनी लाभ लिएको आयोगले आरोप लगाएको छ ।भण्डारीले प्रतिष्ठानमा कार्यरत अन्य जिम्मेवार अधिकारीसमेतको मिलेमतोमा पदीय ओहदाको दुरुपयोग गरेर आफू तथा अन्य प्रतिवादीलाई गैरकानुनी लाभ हुने गरी उक्त मेसिन खरिद गरेको र यसबाट राज्यलाई करोडौँ रुपियाँ हानि पुगेको आयोगका प्रवक्ता सुरेश न्यौपानेले बताउनुभयो । उहाँका अनुसार सिटी स्क्यान मेसिन खरिद गर्दा खरिद आवश्यकताको पहिचान एवं खरिद गुरुयोजना नै नबनाई खरिद कार्य अगाडि बढाएको तथा लागत अनुमानसमेत गराउन लगाएर बोलपत्र आह्वान गरेको अनुसन्धानबाट देखिएको छ । प्राविधिक स्पेसिफिकेसन तयार गरिसकेपछि पनि सीमित कम्पनीहरूबाट मात्रै दररेट माग गरी लागत अनुमान तयार गरेको, उक्त प्राविधिक स्पेसिफिकेसन तथा लागत अनुमान स्वीकृत नै नगरी पत्रिकामा बोलपत्र आह्वान गराएको अनुसन्धानबाट देखिएको छ । बोलपत्रमा सार्वजनिक खरिद अनुगमन कार्यालयले प्रकाशन गरेको नमुना बोलपत्रसम्बन्धी कागजातको प्रतिकूल हुने गरी अन्तर्राष्ट्रियस्तरको बोलपत्रका लागि समावेश गर्नुपर्नेसमेतका कागजातहरू प्रचलनमा ल्याउन लगाएर आफू अनुकूलका कम्पनीलाई फाइदा हुने गरी काम गरेको पनि आयोगको अनुसन्धानबाट खुलेको छ । आयोगले भण्डारीसहित प्रतिष्ठानका तत्कालीन कामु रजिस्ट्रार तथा अर्थ व्यवस्थापक कैलाशप्रसाद देव, तत्कालीन निर्देशक डा. सागर पन्थीलाई प्रतिवादी बनाएको छ । साथै प्रतिष्ठानका रेडियोलोजी विभागका प्रमुख डा. ओम बिसी, तत्कालीन बायोमेडिकल इन्जिनियर शरद भण्डारी र आशुतोष भण्डारी, त्यस्तै त्रिभुवन विश्वविद्यालय शिक्षण अस्पताल महाराजगन्जका बायोमेडिकल इन्जिनियर अमितकुमार चौधरी, प्रतिष्ठानका तत्कालीन अधिकृतहरू झङ्कर लामिछाने, लीलाकुमारी देवकोटा र मेघबहादुर लामिछाने, तत्कालीन उपप्राध्यापक श्रीसिया पोखरेललाई पनि प्रतिवादी बनाइएको छ । प्रतिष्ठानका तत्कालीन सूचना प्रविधि अधिकृत हीरालाल भण्डारी, तत्कालीन लेखा अधिकृत राजीव बस्नेत, तत्कालीन फिजियोथेरापिस्ट पूजा ठाकुर, तत्कालीन कम्प्युटर असिस्टेन्ट सतीशबहादुर शाही, तत्कालीन फार्मेसी सुपरभाइजर कृष्णप्रसाद जोशी, तत्कालीन स्टाफ नर्स बिन्दु पौडेल, हिमालय मेडिटेक प्रालि तथा उक्त कम्पनीका मुख्य भई काम गर्ने अमर श्रेष्ठ र सञ्जु राजकर्णिकारलाई पनि प्रतिवादी बनाइएको छ । प्रतिवादी सबैलाई जनही सात करोड ३१ लाख ८२ हजार ९८५ रुपियाँ बिगो कायम गरी भ्रष्टाचार निवारण ऐन अनुसार कारबाहीको माग गरिएको छ । यसैबिच अख्तियार दुरुपयोग अनुसन्धान आयोगले बारबर्दिया नगरपालिकास्थित भवन तथा बस्ती विकास शाखाका इन्जिनियर मोहनदेव मल्ललाई घुस लिँदै गर्दा बिहीबार पक्राउ गरेको छ । बारबर्दिया नगरपालिका–७ मा रहेको जनता माध्यमिक विद्यालय रम्भापुरको चारकोठे भवन निर्माणको अन्तिम बिल भुक्तानीका लागि सहजीकरण गरिदिएबापत एक लाख ५० हजार रुपियाँ घुस सेवाग्राहीबाट लिँदै गर्दा इन्जिनियर मल्ललाई आयोगको नेपालगन्जस्थित सम्पर्क कार्यालयबाट खटिएको टोलीले पक्राउ गरेको आयोगले जनाएको छ ।",
      "link": "https://gorkhapatraonline.com/news/190011",
      "image": "https://gorkhapatraonline.com/storage/media/333670/conversions/Akhtiyar-CIAA-Nepal-original-thumb.jpg"
    },
    {
      "slug": "190009",
      "title": "बाल विकासमा पढेका आधा मात्र योग्य",
      "timestamp": 1769731200000,
      "source": "gp",
      "content": "प्रारम्भिक बाल विकास केन्द्रमा पढेकामध्ये आधा विद्यार्थी मात्रै कक्षा १ मा भर्नाका लागि योग्य भएको सरकारी अध्ययनले देखाएको छ ।   शिक्षा, विज्ञान तथा प्रविधि मन्त्रालय अन्तर्गतको शैक्षिक गुणस्तर परीक्षण केन्द्र (इआरओ) ले गरेको अध्ययनले यस्तो देखाएको हो । अध्ययन अनुसार पूर्वप्राथमिक तहमा भर्ना भएर पढेकामध्ये ४९.१ प्रतिशत विद्यार्थी मात्रै विद्यालय शिक्षाका लागि तयार रहेको पाइएको छ ।",
      "longContent": "काठमाडौँ, माघ १६ गते । प्रारम्भिक बाल विकास केन्द्रमा पढेकामध्ये आधा विद्यार्थी मात्रै कक्षा १ मा भर्नाका लागि योग्य भएको सरकारी अध्ययनले देखाएको छ । शिक्षा, विज्ञान तथा प्रविधि मन्त्रालय अन्तर्गतको शैक्षिक गुणस्तर परीक्षण केन्द्र (इआरओ) ले गरेको अध्ययनले यस्तो देखाएको हो । अध्ययन अनुसार पूर्वप्राथमिक तहमा भर्ना भएर पढेकामध्ये ४९.१ प्रतिशत विद्यार्थी मात्रै विद्यालय शिक्षाका लागि तयार रहेको पाइएको छ । प्रारम्भिक बाल विकास केन्द्रका लागि तयार पारिएको मापदण्ड कक्षाकोठामा पूर्ण रूपमा पालना नगरिंदा र उनीहरूका लागि तयार पारिएको पाठ्यक्रमविपरीतका गतिविधि सञ्चालन गरिँंदा यस्तो समस्या देखिएको अध्ययनले निष्कर्ष निकालेको छ । अध्ययनमा समावेश गरिएका विद्यार्थीमध्ये पूर्वप्राथमिक तहमा भर्ना भएकामध्ये ४५.३ प्रतिशत विद्यार्थी कक्षा एकमा पढ्नको लागि तयार हुँदै गरेको पाइएको छ भने ५.५६ प्रतिशत विद्यार्थी निकै सङ्घर्षरत रहेको देखिएको छ । सङ्घर्षरत विद्यार्थीलाई सघन सहयोगको आवश्यकता रहेको अध्ययनको निष्कर्ष छ । केन्द्रले सात प्रदेशका २८० विद्यालयका तीन हजार ९७८ विद्यार्थीसँग प्रश्नावलीसहित अन्तर्क्रिया गरेको थियो । जसमा २९ जिल्लाका विद्यार्थीलाई समावेश गरिएकामा सबैभन्दा कम अर्थात् २५ प्रतिशत विद्यार्थी कक्षा १ मा अध्ययनका लागि तयार देखिएका छन् । गण्डकी प्रदेशका विद्यार्थी सबैभन्दा धेरै अर्थात् ५९.५० प्रतिशत विद्यार्थी कक्षा १ मा अध्ययनका लागि तयार देखिएका छन् । आधा बालबालिका विद्यालयका लागि पूर्ण रूपमा तयार भएर नआउनु मुलुकको विद्यालय शिक्षा प्रणालीका लागि सुखद नरहेको केन्द्रका महानिर्देशक जयराम अधिकारीले बताउनुभयो । तीमध्ये पनि आधा नै विद्यार्थी विद्यालय शिक्षा अर्थात् कक्षा १ मा भर्नाका लागि तयार हुँदैको अवस्थामा रहनु र करिब छ प्रतिशत सङ्घर्षरत अवस्थामा रहनु दुःखद भएको महानिर्देशक अधिकारीले बताउनुभयो । “यस्ता बालबालिकालाई शिक्षकले थप सघन सहयोग गर्न नसकेमा बालबालिका पछाडि पर्दै जान्छन् र विद्यालयबाट बाहिरिने पनि हुन सक्छ,” अधिकारीले भन्नुभयो, “तसर्थ यस्ता बालबालिकाको पहिचान कक्षा १ देखि नै गरी बालबालिकालाई सहयोग गर्ने सिप, सहयोग तथा उत्प्रेरणात्मक क्रियाकलाप गर्न शिक्षकलाई अभ्यासमूलक र व्यावहारिक तालिम प्रदान गर्नुपर्ने देखिन्छ ।”सबै बालबालिकालाई विद्यालय शिक्षाका लागि योग्य बनाउन पाठ्यक्रमविपरीत गृहकार्य दिने अभ्यासलाई दुरुत्साहन गर्न सरोकारवाला निर्देशित सचेतना कार्यक्रम आवश्यक रहेको केन्द्रले सुझाव दिएको छ । तथ्याङ्कीय विश्लेषण अनुसार शिक्षकको योग्यता कक्षा १० सम्म मात्रै हुँदा बालबालिकाको विकासमा उल्लेख्य नकारात्मक सम्बन्ध रहेको देखिएको पनि अध्ययनको निष्कर्ष छ । शिक्षकको योग्यता १२ कक्षा हुँदा बालबालिकाको विकास सूचकाङ्कमा उल्लेख्य र सकारात्मक सम्बन्ध रहेको पाइएको हुनाले उनीहरूको न्यूनतम योग्यता १२ कक्षा बनाउनुपर्ने, शिक्षक छनोटका क्रममा प्रारम्भिक बालविकाससम्बन्धी तालिम तथा विश्वविद्यालयमा सोही विषय पढेका शिक्षकलाई प्राथमिकता दिनुपर्ने, मातृभाषाले सिकाइमा सकारात्मक प्रभाव पार्ने हुँदा बालबालिकालाई मातृभाषामा सिकाइ सहजीकरण गर्न शिक्षकलाई उत्प्रेरित गर्नुपर्नेलगायतका सुझाव पनि केन्द्रले दिएको छ ।",
      "link": "https://gorkhapatraonline.com/news/190009",
      "image": "https://gorkhapatraonline.com/storage/media/333668/conversions/234-original-thumb.jpg"
    },
    {
      "slug": "190008",
      "title": "जनता जगाएको सहादत",
      "timestamp": 1769731200000,
      "source": "gp",
      "content": "माघ १६ गते सहिद दिवस । पुरानो नेपाललाई नयाँ नेपालको मार्गदिशा प्रदान गर्ने चार सहिद धर्मभक्त माथेमा, शुव्रmराज शास्त्री, दशरथ चन्द ठाकुर र गङ्गालाल श्रेष्ठको योगदान स्मरण गर्ने दिन । सहिदहरूको सम्झनासँगै उनीहरूको अपेक्षाको कार्यान्वयन र योगदानको पुस्तान्तरण सही तरिकाले हुन नसकेकोमा नयाँ पुस्ताले मन अमिलो बनाएका छन् । पुराना पुस्ताले पुस्तान्तरणमा कञ्जुस्याइँ गर्दा नयाँ र पुराना पुस्ताबिच दुरी बढ्दै गएको वरिष्ठ संस्कृतिविद् तेजेश्वरबाबु ग्वंग स्वीकार गर्नुहुन्छ ।",
      "longContent": "काठमाडौँ, माघ १६ गते । माघ १६ गते सहिद दिवस । पुरानो नेपाललाई नयाँ नेपालको मार्गदिशा प्रदान गर्ने चार सहिद धर्मभक्त माथेमा, शुव्रmराज शास्त्री, दशरथ चन्द ठाकुर र गङ्गालाल श्रेष्ठको योगदान स्मरण गर्ने दिन । सहिदहरूको सम्झनासँगै उनीहरूको अपेक्षाको कार्यान्वयन र योगदानको पुस्तान्तरण सही तरिकाले हुन नसकेकोमा नयाँ पुस्ताले मन अमिलो बनाएका छन् । पुराना पुस्ताले पुस्तान्तरणमा कञ्जुस्याइँ गर्दा नयाँ र पुराना पुस्ताबिच दुरी बढ्दै गएको वरिष्ठ संस्कृतिविद् तेजेश्वरबाबु ग्वंग स्वीकार गर्नुहुन्छ । उहाँ विसं १९९७ माघ १४ गते चकमन्न मध्यरात स्मरण गर्नुहुन्छ; जुनबेला शोभाभगवती मन्दिरछेउको खोलाकिनारमा दशरथ चन्द ठाकुर र गङ्गालाल श्रेष्ठलाई बाँसमा पाता कसेर उभ्याइएको थियो । तत्कालीन शाणा शासकका तर्फबाट नरशमशेर राणा उनीहरूलाई गोली ठोक्न पुगे । हात र खुट्टामा किला ठोकेर रगताम्य पारिसकेपछि नरशमशेरले भने, “अझै पनि माफी माग् र हामीले बिरायौँ भन्, ज्यान छाडिदिन्छौँ ।” दशरथ चन्दले जवाफ फर्काए, “हामीले के बिराएका छौँ र ? किन माफी माग्ने ? सरकार निरङ्कुश नहोस् र जनताले सुख पाऊन् भनेका न हौँ ।” उमेरमा दशरथ चन्दभन्दा निकै साना गङ्गालालले जोसिँदै थपे, “सक्छौ भने छातीमा गोली ठोक, हामी मर्न तयार छौँ तर माफी माग्दैनौँ ।” नरशमशेरले जनताको सुखको कुरा सुन्नै चाहेनन् र दुवैलाई गोली ठोकेर हत्या गरेको उहाँ सुनाउनुहुन्छ । त्यसअघि माघ १० गते मध्यरातमा टेकुस्थित पचलीमा शुक्रराज शास्त्रीलाई खरीको बोटमा झुन्ड्याएर शाणा शासकले मारेका थिए । उता धर्मभक्त माथेमालाई कालो पुलको सिफलमा गोली ठोकिएको थियो । आफ्नो मात्र स्वार्थ चाहेको भए माफी मागेर स्वतन्त्र हुन्थे र जीवन पाउँथे तर राणा शासकविरुद्ध सामूहिक रूपमा आवाज उठाउँदै जनता जगाउने साहस यी चार सहिदले देखाएका थिए ।राणा सरकारको विरोध गर्दा मारिने पहिलो सहिद भने लखन थापालाई मानिन्छ । राणा प्रधानमन्त्री जङ्गबहादुर राणाविरुद्ध प्रचार गरेको आरोपमा उहाँलाई विसं १९३३ फागुन २ गते गोरखा मनकामना मन्दिरनजिक रुखमा झुन्ड्याएर मारिएको थियो । त्यही सिको राणा शासकका अन्य पुस्ताले गर्दै आफ्नाविरुद्ध टाउको उठाउनेलाई सार्वजनिक स्थानमा मार्ने गरेका थिए । सरकार भनेको जनताको आशा र भरोसाको केन्द्र हो । त्यही आशाको केन्द्रमा जनताको कुरा सुनाउन लागिपरेका चार सहिदलाई निर्मम तरिकाले राणा शासनकालमा मारिएको संस्कृतिविद् ग्वंग बताउनुहुन्छ । उहाँले स्मरण गर्नुभयो, “हामी बालखै थियौँ, बाआमाले घरबाट ननिस्कनू, बाहिर खतरा छ, सरकारले लैजान्छ भनेर डर देखाएर घरभित्रै राख्नुहुन्थ्यो ।” के भएको छ भनेर सोध्दा सरकारका कुरा गर्नु हुँदैन भनेर चुप लगाउने गरेको सम्झना अझै छ उहाँलाई । उहाँका अनुसार यी चार सहिदमा केही पाउने लालसा र लोभ केही थिएन । राणा शासकहरूले शासनको मादमा जनताका सामान्य आवश्यकता पूर्तिमा ध्यान नदिएर उल्टो थिचोमिचो गरेको देख्दा मन थाम्न नसकेर सामूहिक विरोध सुरु गरेका थिए । ग्वंग थप्नहुन्छ, “राणाहरूले बाँकी राख्दैनन्, मार्छन् भनेर थाहा पाउँदा पनि जनताले पाउनुपर्ने अधिकार पाउनु पर्छ भनेर जानी जानी ज्यान दिन तयार भएका थिए ।” त्यसैले पनि आजपर्यन्त उहाँहरूको स्वच्छ योगदानको कदर गरिन्छ र सम्मान गरिन्छ । त्यही योगदानको रापमा राणा शासन अन्त्य भयो । नेपालमा प्रजातन्त्र आयो, बहुदलीय शासन आयो अनि राजतन्त्र मासेर गणतन्त्र पनि आयो तर देशमा सुशासन अझै कायम हुन नसक्दा सहिदहरूका सपना साकार नभएको उहाँको ठहर छ । परिणाम स्वरूप गत भदौमा जेनजी आन्दोलनको घटना हुन पुग्यो । जेनजीहरूको चाहना पनि देशमा सुशासन रहोस् र जनताले सुख पाऊन् भन्ने नै रहेको स्मरण जेनजी नेतृ मनिका निरौला बताउनुहुन्छ । उहाँले भन्नुभयो, “तर विडम्बना चार सहिदले चाहेको कुरा देशमा अझै भएको छैन, जेनजीले उठाएको कुरा पनि त्यही हो ।” शासन प्रणाली र नेतृत्वहरू फेरिँदै गर्दा जनताको मुहार परिवर्तन हुन नसक्ने हो भने चार सहिदका आत्मा पनि सुखी नहुने टिप्पणी उहाँ गर्नुहुन्छ । आफू जन्मेको देश, त्यहाँको संस्कृति, अस्तित्वको रक्षासँगै स्वतन्त्रताको निम्ति ज्यान बलिदान दिने सहिदका योगदान शासकहरूले बिर्सने प्रवृत्ति रहेको निरौला बताउनुहुन्छ । जेनजी पुस्तालाई सहिदका योगदानका बारेमा सम्झाउने, बुझाउने र देशप्रति योगदान गर्न सिकाउने सही अभ्यास हुन नसकेको टिप्पणी उहाँ गर्नुहुन्छ । सहिद सप्ताह सकिन लाग्यो तर कसैले पनि जेनजी समूहलाई बोलाएर पुराना सहिदका सपना र भूमिका सुनाउन कोसिस नभएकोमा निराशा व्यक्त गर्नुहुन्छ ।  चार सहिदका कुरा जसरी इतिहासका रूपमा पढाइन्छ, त्यसमा पनि पुनरवलोकन हुनुपर्ने जिकिर नयाँ पुस्ताको छ । उहाँहरूले त्यो बेला गरेको सङ्घर्षलाई जनताले कसरी मनन गर्नु पर्छ र कार्यान्वयनमा लैजानु पर्छ भन्ने कुरा अबको समाजको आवश्यकता रहेको पनि जेनजी पुस्ता औँल्याउँछन् । स्वतन्त्रता र जनताको सुख नै सरकारको सर्वोपरि चाहना बनाउँदै युवालाई साथै अघि बढाउन सके पछिल्लो समय देखिएको पुराना र नयाँ पुस्ताबिचको दुरी हट्दै सहिदका सपना साकार हुने संस्कृतिविद् ग्वंग दाबी गर्नुहुन्छ ।",
      "link": "https://gorkhapatraonline.com/news/190008",
      "image": "https://gorkhapatraonline.com/storage/media/333667/conversions/Untitled-2-Recovered-original-thumb.jpg"
    }
  ]
}