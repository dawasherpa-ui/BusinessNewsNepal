{
  "date": "2025-06-29T01:32:51.789Z",
  "news": [
    {
      "slug": "161363",
      "title": "इलाममा फरक अनुभूति खोज्दै पर्यटक",
      "timestamp": 1751155200000,
      "source": "gp",
      "content": "बिहीबार इलाम सदरमुकाम आइपुगेका भारत डुअर्सका दुई पर्यटक चिसो मौसममा रमाउन इलामकै जसबिरेतिर हुइँकिनुभयो । उनीहरूको यात्रा जसबिरे मात्र होइन माइपोखरी, सन्दकपुर, जौबारी हुँदै पशुपतिनगर निस्किएर डुअर्स फर्किनु थियो ।",
      "longContent": "इलाम समाचारदाताइलाम, असार १५ गते । बिहीबार इलाम सदरमुकाम आइपुगेका भारत डुअर्सका दुई पर्यटक चिसो मौसममा रमाउन इलामकै जसबिरेतिर हुइँकिनुभयो । उनीहरूको यात्रा जसबिरे मात्र होइन माइपोखरी, सन्दकपुर, जौबारी हुँदै पशुपतिनगर निस्किएर डुअर्स फर्किनु थियो । कम्तीमा तीन दिनका लागि इलाम यात्रामा निस्किएका यी दुई पर्यटक इलाम चोक बजारमा उभिएर उहाँहरू भन्दै हुनुहुन्थ्यो, “हम ठन्डी जाना चाहते है ।” उनीहरूका लागि पुर्बेली जिप तथा ट्याक्सी व्यवसायी सङ्घका अध्यक्ष ग्रीष्म सुब्बाले कहाँ कहाँ र कुन बाटो जाने गन्तव्य टुङ्गो गर्दै त्यसतर्फ पठाउनुभयो । इलाम घुम्न आउने भारतीय पर्यटक उनीहरू मात्र होइनन् । अचेल दिनहुँ जसो भारत पश्चिम बङ्गालबाट इलाम भित्रिनेको सङ्ख्या ठुलै छ । “कोही मानेभन्ज्याङबाट पसेर सन्दकपुर हुँदै फर्कन्छन् ।  कोही सदरमुकाम आएर जसबिरे हुँदै पौवा भञ्ज्याङ, गोरुवाले, सन्दकपुर हुँदै फर्किने गरेका छन्,” सुब्बाले भन्नुभयो, “अहिले सिलिगुढी, डुर्अस, नक्साललगायतका गर्मी ठाउँबाट थुप्रै भारतीय नागरिक इलाम आइरहेका छन् ।” यसरी इलाम भित्रिने पर्यटकले सुविधासम्पन्न स्थान र ठुला होटेलहरू रोज्नुको सट्टा अचेल गाउँको बसाइ, एकान्त र शीतल ठाउँ बढी रोज्न थालेको सुब्बाको अनुभव छ । पछिल्लो समय इलाम भित्रिने पर्यटक बजारक्षेत्रमा भन्दा एकान्त र गाउँ नै जाने गरेको इलाम उद्योग वाणिज्य सङ्घ इलामका अध्यक्ष कृष्ण पौड्याल बताउनुहुन्छ । “बजारक्षेत्र र धेरै जनसङ्ख्या भएका स्थानमा बसेका अचेल शान्त वातावरण खोज्न थालेका छन् । त्यस्ता धेरै टोलीलाई हामीले यात्रा सहज गराएका छौँ ।” उहाँले भन्नुभयो, “अचेल त फोनसमेत नलाग्ने, शान्त र सुरक्षित स्थान रोजेर पर्यटक बस्न थालेका छन् । हामीले धेरैलाई माईमझुवाका होमस्टे पठाएका छौँ ।” त्यसो त पर्यटकीय स्थल सन्दकपुर, छिन्टापु, फालोट, फुस्रे पोखरीलगायतका स्थानमा जान राम्रो वासस्थान माईमझुवाका होमस्टे भएका छन् । इलाम भित्रिने पर्यटकले होमस्टेको बसाइलाई धेरै सहज मान्ने पनि गरेका छन् । “ढुङ्गा माटोले बनेका घर हेर्न, गाउँमा उत्पादित वस्तु आफैँ पकाउने, खाने गाउँको रहनसहनमा रमाउने धेरै पर्यटक हुन्छन् । अहिले गाउँका  होमस्टेमा प्रायः पाहुना देखिन्छन्,” होमस्टे महासङ्घ कोशी प्रदेश अध्यक्ष लीला भट्टराईले भन्नुभयो । पर्यटक आउँदा गरिने सत्कार र जाँदा गरिने बिदाइसहितको सानो कोसेलीले पर्यटकको मन जित्न सकिने अध्यक्ष उहाँको अनुभव छ । त्यसो त जिल्लामा भित्रिने पर्यटकलाई सुरक्षित महसुस गराउने प्रमुख दायित्व जिल्लावासीकै भएको इलाम नगरपालिकाका प्रवक्ता नूतनदेव दुलालको ठम्याइ छ । “आउने पाहुनाले दिन, रात, साँझ, बिहान जतिबेला हिँडे पनि आफूहरू सुरक्षित महसुस गर्नसक्नु पर्छ । इलाम सुरक्षाका लागि राम्रै गन्तव्य छ,’’ उहाँले भन्नुभयो । इलाम आएका पर्यटकको स्वागत र बिदाइमा पनि कन्जुस्याइँ गर्न नहुने उहाँले बताउनुभयो ।",
      "link": "https://gorkhapatraonline.com/news/161363",
      "image": "https://gorkhapatraonline.com/storage/media/284457/conversions/tea-testing-(1)-original-thumb.jpg"
    },
    {
      "slug": "161361",
      "title": "‘बर्खे बालीलाई पर्याप्त मल’",
      "timestamp": 1751155200000,
      "source": "gp",
      "content": "मुलुकका विभिन्न स्थानमा रासायनिक मल अभाव भइरहेको समाचार आइरहँदा कृषि तथा पशुपन्छी विकास मन्त्रालयले भने धानबालीका लागि पर्याप्त मौज्दात रहेको जनाएको छ ।  धान बालीलाई उपयोग गर्ने गरी ६० हजार टनभन्दा बढी रासायनिक मल मौज्दातमै रहेको मन्त्रालयको भनाइ छ ।",
      "longContent": "गोरखापत्र समाचारदाताकाठमाडौँ, असार १५ गते  । मुलुकका विभिन्न स्थानमा रासायनिक मल अभाव भइरहेको समाचार आइरहँदा कृषि तथा पशुपन्छी विकास मन्त्रालयले भने धानबालीका लागि पर्याप्त मौज्दात रहेको जनाएको छ ।  धान बालीलाई उपयोग गर्ने गरी ६० हजार टनभन्दा बढी रासायनिक मल मौज्दातमै रहेको मन्त्रालयको भनाइ छ । मन्त्रालयका अनुसार यसबाहेक धानबालीकै लागि ८६ हजार मेट्रिक टन युरिया र ३० हजार मेट्रिक टन डिएपी मल आउने क्रममा रहेकाले पनि धानबालीका लागि मल अभाव हुने छैन । “कृषि सामग्री कम्पनी लिमिटेडसँग ४९ हजार १२९ मेट्रिक टन र साल्ट ट्रेडिङ कम्पनीसँग ११ हजार ५८३ मेट्रिक टन मल मौज्दात छ,” मन्त्रालयले उपलब्ध गराएको सूचनामा भनिएको छ । मौज्दातमध्ये २६ हजार ४१२ मेट्रिक टन युरिया, २५ हजार ६८७ टन डिएपी र पोटास ८६ हजार १२ टन रहेको छ ।धान सिजनका लागि (जेठ–असोज) सम्म एक लाख ६० हजार मेट्रिक युरिया, ९० हजार डिएपी, १० हजार मेट्रिक टन पोटास गरेर साढे दुई लाख मेट्रिक टन रासायनिक मल आवश्यक पर्छ । बर्खे बालीमा धान, तरकारी र उखुमा रासायनिक मलको प्रयोग गरिन्छ । ३४ हजार मेट्रिक टन युरिया कोलकत्ताबाट नेपाल प्रवेश गर्ने क्रममा रहेको मन्त्रालयले जनाएको छ । यस्तै ३० हजार मेट्रिक युरिया कोलकत्ता भित्रिसकेको छ । २२ हजार मेट्रिक टन युरिया र ३० हजार मेट्रिक टन डिएपी पनि सिपमेन्ट भइसकेकाले २५ असारसम्म कोलकत्ता आइपुग्ने बताइएको छ । मन्त्रालयका अनुसार चालु आव २०८१/८२ को साउनदेखि १२ असारसम्म तीन लाख ६३ हजार २३६ मेट्रिक टन मल आयात भएको छ । जसमा कृषि सामग्री कम्पनी लिमिटेडले दुई लाख ९८ हजार ३८७ मेट्रिक टन र साल्ट टे«डिङ कर्पोरेसनले ६४ हजार ८४९ मेट्रिक टन मल आयात गरेको छ । चालु आवमा रासायनिक मलका खरिद गर्न सरकारले २७ अर्ब ९७ करोड रुपियाँ बजेट छुट्याएको थियो । जसबाट पाँच लाख ५० हजार टन मल आपूर्ति गर्ने लक्ष्य थियो । सरकारसँग मलको मौज्दात रहको भनिए पनि स्थानीयस्तरमा किसानले भने धान बालीका लागि सहजै रूपमा मल पाउन सकेका छैनन् ।",
      "link": "https://gorkhapatraonline.com/news/161361",
      "image": "https://gorkhapatraonline.com/storage/media/284455/conversions/mal-original-thumb.jpg"
    },
    {
      "slug": "161357",
      "title": "पाँचखाल खानेपानी सेवा सुरु",
      "timestamp": 1751155200000,
      "source": "gp",
      "content": "पाँचखाल सहरी खानेपानी तथा सरसफाइ आयोजनाले सेवा सुरु गरेको छ ।",
      "longContent": "काठमाडौँ, असार १५ गते । पाँचखाल सहरी खानेपानी तथा सरसफाइ आयोजनाले सेवा सुरु गरेको छ । यो देशमा सञ्चालित सबैभन्दा ठुलो मेलम्ची खानेपानी आयोजनापछिको दोस्रो खानेपानी आयोजना हो । आयोजनाबाट काभ्रेपलाञ्चोकको पाँचखाल नगरपालिकाका छ हजार ३७ घरधुरीका ३१ हजार सर्वसाधारण लाभान्वित हुने भएका छन् । सेवा प्रवाह सुरु भएसँगै नगरपालिकाका १३ वटा वडामध्ये १० वटाका नागरिकले सुरक्षित खानेपानीको सेवा लिन सुरु गरेका छन् । यस आयोजनाले पाँचखाल नगरपालिकाको वडा नं. २, ३, ४, ६, ७, ८, ९, १०, ११ र १२ मा पानी प्रवाह सुरु गरेको हो । आयोजनाका निर्देशक इ. राजेन्द्रप्रसाद सापकोटाले सम्पूर्ण काम सम्पन्न गरी सेवा प्रवाह सुरु गरिएको जानकारी दिनुभयो । उहाँका अनुसार निर्माण चरण अन्तर्गतका सबै संरचनाको काम सम्पन्न भइसकेको प्रमाणीकरण तथा जाँच गरी सेवा प्रवाह सुरु गरिएको हो । पाँचखाल नगरपालिकाका नगर प्रमुख महेश खरेलले पाँचखाल सहरी खानेपानी तथा सरसफाइ आयोजनाको पानी पाँच हजार उपभोक्ताको धारामा आइसकेको जानकारी दिनुभयो । लक्षित बाँकी उपभोक्ताको धारामा छिट्टै पानी पुग्ने बताउँदै उहाँले भन्नुभयो, “विश्व स्वास्थ्य सङ्गठनको मापदण्ड अनुसारको पानी वितरण गरिएको छ । यस पानीलाई निर्मलीकरण गरिरहनु पर्दैन ।”सापकोटाले आयोजनाबाट राष्ट्रिय खानेपानी गुणस्तर मापदण्ड अनुसारको पानी चौबिसै घण्टा उपलब्ध हुने बताउनुभएको छ । भुम्लु गाउँपालिका–१०, बिमिरेस्थित सुनकोशी नदी किनारमा इनार तथा लिफ्टिङ प्रणालीमार्फत यो आयोजना निर्माण गरिएको हो । उहाँले यो आयोजना लागु भएको क्षेत्रमा प्रतिधारा दैनिक एक हजार एक लिटर पानी आउने लक्ष्य लिइएको बताउनुभयो । उहाँका अनुसार यस आयोजनाबाट प्रतिव्यक्तिले दैनिक १९२.५ लिटर पानी उपभोग गर्न पाउने प्रक्षेपण गरिएको छ ।यो आयोजना निर्माणका लागि २०७९ पुसभित्र काम सम्पन्न गर्ने गरी २०७६ भदौ १२ गते ठेक्का सम्झौता भएको थियो । खानेपानी तथा सरसफाइ आयोजना, नगर विकास कोष र पाँचखाल नगरपालिका र निर्माण कम्पनीबिच सम्झौता भएको थियो । कुल एक अर्ब ३४ करोड ६६ लाख रुपियाँ लागतमा यस आयोजना निर्माणको जिम्मेवारी हुवाई/कन्काई (संयुक्त) ले पाएको थियो ।‘स्काडा’ प्रणाली जडाननिर्देशक सापकोटाले आयोजनाको पानीलाई सहज र सरल रूपमा उपभोक्ताको धारासम्म पुर्‍याउन आयोजनाले ‘सुपरभाइजरी कन्ट्रोल एन्ड डाटा एक्विजिसन (स्काडा)’ प्रणाली जडान गरेको जानकारी दिनुभयो । सहज र सुरक्षित खानेपानी वितरणका लागि संसारभरि नै अपनाइएको अहिलेसम्मकै यो अत्याधुनिक कम्प्युटरकृत स्वचालित प्रणाली हो ।यो अनुगमन तथा नियन्त्रण प्रणालीको जडानसँगै एउटा कोठामा बसेर कम्प्युटरको माध्यमबाट पानी प्रशोधन केन्द्रको सञ्चालन र अनुगमनका साथै पाइप लाइनमा कुन गतिमा पानी प्रवाह भइरहेको छ ? सोको अनुगमन तथा नियन्त्रण गर्न सकिने उहाँले जानकारी दिनुभयो । यस प्रणालीको सहयोगबाट पानी भण्डारण केन्द्रमा पानीको अवस्थाबारे सहजै थाहा पाउन सकिने उहाँले बताउनुभयो । यो प्रणालीको सञ्चालनले पानी वितरण, नियन्त्रण तथा अनुगमनका लागि आवश्यक पर्ने प्राविधिक जनशक्तिको सङ्ख्या घटाउन सकिने निर्देशक सापकोटाले बताउनुभयो ।",
      "link": "https://gorkhapatraonline.com/news/161357",
      "image": "https://gorkhapatraonline.com/storage/media/284451/conversions/Pani-News-Photo-original-thumb.jpg"
    },
    {
      "slug": "161317",
      "title": "होमस्टेले महिलालाई आयआर्जनमा जोड्दै",
      "timestamp": 1751068800000,
      "source": "gp",
      "content": "रिडी–रुद्रवेणी–वामीटक्सार मुख्य सडकखण्डको खैरेनीबाट डेढ घण्टाको उकालो उक्लेपछि भार्से पुगिन्छ ।",
      "longContent": "टोपलाल अर्यालरेसुङ्गा, असार १४ गते । रिडी–रुद्रवेणी–वामीटक्सार मुख्य सडकखण्डको खैरेनीबाट डेढ घण्टाको उकालो उक्लेपछि भार्से पुगिन्छ । खैरेनीको फाँट, जोहाङ्ग र जुनियाँका मनोरम बस्तीहरु छिचोल्दै करिव एक हजार ७३५ मिटर पहाड निस्केपछि देखिने भार्से गाउँले बाटोको पीडाभरि भुलाइदिन्छ । जिल्लाकै सवैभन्दा धेरै मगर बस्ती भएको भार्सेमा आफ्नो परम्परागत रीतिरिवाज, भेषभुषा, भाषा, सस्कृति र पहिचान जीवित छ । वरिपरि पहाडले घेरिएको समथर जमिनमा टसक्क बसेको सानो बस्ती निकै आकर्षक देखिन्छ । बर्खा लागेकाले हरियाली र स्वच्छ वातावरणमा देखिने अधिकांश ढुङ्गे घरले भार्सेको सौन्दर्यकरण गरेको छ । तराईको गर्मीले पोलेपछि भार्से पुग्नेहरुलाई चिसो हावानै काफी छ । लुम्बिनी प्रदेशकै सबै भन्दा अग्लो पहाड थाप्लेसंग उभिएको भार्से गाउँ प्राकृतिक रुपमा पनि निकै सुन्दर र रमणीय छ । कोदोको ढिडो र कोदोकै रक्सी । मकै र फापरको रोटीमा टिमुरको चट्नी राखेपछि जिब्रो नचड्की सुख्खै छैन् । भार्सेली महिलाहरुले रानीवन सामुदायिक होमस्टेमा पुग्ने पाहुनालाई स्वागत गरेपछि मकै र बाँकको गुन्द्रुक, कालो भट्टसंग लोकल ठर्राबाट आतिथ्यताको मेलो सुरु हुन्छ । जिल्लाका पुराना मध्येको रानीवन होमस्टे अहिले पाहुनाले कहिल्यै खाली हुँदैन् । बिस्तारै चिसो र रातले छोप्दै गएपछि घन्किने सोरठी, कृष्ण चरित्र र ठाडो भाकामा रमेका पर्यटकलाई समय छिप्पएको पत्तै हुँदैन् । रानीवनमा गासबासका लागि महङ्गो छैन् । भार्सेली मगरहरुको कला संस्कृतिको संरक्षणसंगै पर्यटकीय संभावना देखेर सात बर्षदेखि होमस्टे संचालन गरिएको रानीवन होमस्टे संचालक समिति अध्यक्ष गंगा दलार्मीले बताउनुभयो । पुराना कलात्मक शैलीका घरहरु, मगर दिदिबहिनीहरुको न्यानो आतिथ्यता र परिकारले रानीवन होमस्टे आर्यआर्जनको माध्यम बनिरहेको छ । अहिले १७ घर मिलेर सामुदायिक भवनमा पाहुनाहरुलाई सेवा दिने गरिएको छ । बिस्तारै घर–घरमा होमस्टे बिस्तार गर्ने योजना रहेको छ । त्यस्तै शान्तिपुर बजारबाट गाडीमा करिव २० मिनेट उकालो चढेपछि रेमीको टिमुरे सामुदायिक होमस्टे पुगिन्छ । चन्द्रकोट गाउँपालिका–४ को रेमी गाउँमा रानामगर, पुन, श्रीस र नेवार लगायतका करिव डेढ सय जनजाति समुदाय बस्दै आएका छन् । धेरै गाउँहरु बसाइसराइँले खाली हुँदै गएका बेला रेमीमा प्रभाव खासै छैन् । प्राकृतिक रुपमा आर्कषक टिमुरे तालको नजिकै पर्ने भएकाले होमस्टेलाई जोडेर पर्यटकीय आर्कषण बढाउन खोजिएको चन्द्रकोट गाउँपालिका अध्यक्ष युवराज केसीले बताउनुभयो । रेमीमा होमस्टे संचालन भएको धेरै बर्ष भए । तर, धेरै ठाउँमा निरन्तरताको चुनौति छ । अहिले स्थानीय समुहलाई सवलीकरण गरेर अगाडी बढाउन सात दिनको तालिम समेत संचालन भएकाले आगामी दिनमा सवै खाले सहजीकरण गर्ने केसीले बताउनुभयो ।पहाडको टुप्पोमा पर्यटकीय क्षेत्र टिमुरे र नजिकै शान्तिपुर बजार भएकाले पर्यटकको रोजाइँमा होमस्टे पर्ने भएकाले महिलाहरु कस्सिएको होमस्टे संचालक गौकुमारी पुनले बताउनुभयो । पहाडको काखको समथर रेमी गाउँ वातावरणीय दृष्टिले निकै रमणीय छ । पर्यटक मनोरञ्जनकै लागि होमस्टे पुग्छन् । पर्यटकलाई खानपान, बसाई र कला संस्कृतिलेनै आकर्षित गर्ने हो । त्यसमा रेमी गाउँ अब्बल छ ।रेमी गाउँमा सालैजो, सोरठी, सुनिमाया र यानीमाया प्रख्यात छन् । मदाने गाउँपालिकाको बाँझकटेरी, रेसुंगाको भँगेरी, मुसिकोटको स्वाँरा र कालिगण्डकीको धुँवाखोलामा होमस्टे संचालनमा रहेका छन् ।",
      "link": "https://gorkhapatraonline.com/news/161317",
      "image": "https://gorkhapatraonline.com/storage/media/284360/conversions/ad-0m-original-thumb.jpg"
    },
    {
      "slug": "161217",
      "title": "चौँरीविहीन भयो स्रोतकेन्द्र",
      "timestamp": 1751068800000,
      "source": "gp",
      "content": "स्थानीयस्तरमा चौँरीगाईपालनका लागि स्थापना भएको स्रोतकेन्द्र चौँरीविहीनको भएको छ । स्रोतकेन्द्रमा पाल्न राखिएका चौँरी स्थानीयले भागबन्डा गरेर वितरण गरेपछि स्रोतकेन्द्र चौँरीविहीन भएको हो",
      "longContent": "हुम्ला समाचारदाताहुम्ला, असार १४ गते । स्थानीयस्तरमा चौँरीगाईपालनका लागि स्थापना भएको स्रोतकेन्द्र चौँरीविहीनको भएको छ । स्रोतकेन्द्रमा पाल्न राखिएका चौँरी स्थानीयले भागबन्डा गरेर वितरण गरेपछि स्रोतकेन्द्र चौँरीविहीन भएको हो । नाम्खा गाउँपालिका–६ को हिमालपारिको गाउँ लिमीको तुम्लिङमा स्थापना गरिएको स्रोतकेन्द्र चौँरी भएको सो स्थानका व्यापारी फुन्जोक लामाले बताउनुभयो । चार वर्षअघि लिमीमा चौँरीपालन व्यवसायलाई व्यावसायिक रूपमा सञ्चालन गर्न ठुलै लगानी गरेर स्रोतकेन्द्र स्थापना गरिएको थियो । तीन वर्षसम्म स्रोतकेन्द्रमा वितरण गरिएका चौँरी सो केन्द्रमै पालिएको भए पनि गत मङ्सिरमा लिमीका स्थानीय मिलेर भागबन्डा गरेका थिए । पशु अस्पताल तथा पशु सेवा केन्द्रले १३० वटा चौँरी वितरण गरेर तिनै चौँरीबाट जन्मेका बाछा जोड्दा २३० पुगेका थिए । बजेटको व्यवस्था हुँदासम्म स्थानीयलाई चौकीदार राखेर स्रोतकेन्द्रमा चौँरीपालन गरिँदै आएको भए पनि पछिल्लो समय बजेटको व्यवस्था नहुँदा चौकीदार बस्न नमानेपछि लिमीवासी मिलेर भएका चौँरी बाँडेका थिए । स्रोतकेन्द्रको भवन, घेरबार र चौँरी सहयोग गरी स्रोतकेन्द्रमा साढे दुई करोड रुपियाँ बजेट लगानी गरिएको थियो । लिमीका वडाध्यक्ष पाल्जोर तामाङले स्रोतकेन्द्र चौँरीविहीन भएको बताउँदै बजेट अभावकै कारण यो अवस्था आएको दाबी गर्नुभयो । चौँरीपालनलाई व्यावसायिक रूपमा लैजान लागि ठुलै लगानीमा त्यसको भौतिक संरचना निर्माण गर्ने र चौँरी पाल्ने काम थालिएको थियो ।",
      "link": "https://gorkhapatraonline.com/news/161217",
      "image": "https://gorkhapatraonline.com/storage/media/284181/conversions/yak-so,-huml-rajan-original-thumb.jpg"
    },
    {
      "slug": "161216",
      "title": "अस्पताल र चिकित्सकबाट एक करोड पैँतालिस लाखभन्दा बढी क्षतिपूर्ति भराउन आदेश",
      "timestamp": 1751068800000,
      "source": "gp",
      "content": "उपभोक्ता अदालतले उपचारमा लापर्बाहीका कारण बालिकाको मृत्यु भएको घटनामा काठमाडौँको हिमाल हस्पिटल प्रालि र उपचारमा संलग्न चिकित्सकलाई एक करोड ४५ लाख ४४ हजार एक सय रुपियाँ क्षतिपूर्ति भराउने फैसला गरेको छ ।",
      "longContent": "गोरखापत्र समाचारदाता काठमाडौँ, असार १४ गते । उपभोक्ता अदालतले उपचारमा लापर्बाहीका कारण बालिकाको मृत्यु भएको घटनामा काठमाडौँको हिमाल हस्पिटल प्रालि र उपचारमा संलग्न चिकित्सकलाई एक करोड ४५ लाख ४४ हजार एक सय रुपियाँ क्षतिपूर्ति भराउने फैसला गरेको छ । गङ्गा गौतमले उपचारमा भएको लापर्बाहीका कारण छोरी प्रशंसाको मृत्यु भएको भन्दै काठमाडौँ जिल्ला अदालतमा दायर गरेको मुद्दा २०८२ जेठ २६ गते उपभोक्ता अदालतमा सारिएको थियो । त्यसैमा फैसला गरी सो बराबरको क्षतिपूर्ति दिलाउन आदेश भएको हो । अदालतका स्रेस्तेदार शोभाकर खरेलका अनुसार उपभोक्ता अदालतका अध्यक्ष रामप्रसाद शर्मा र सदस्यद्वय गेहेन्द्रराज रेग्मी तथा आनन्दराज पोखरेलको इजलासले बिहीबार सो फैसला गरेको हो । नेपाल मेडिकल काउन्सिलले चेतावनी मात्रै दिने निर्णय गरेपछि क्षतिपूर्तिको मुद्दा जिल्ला अदालत काठमाडौँमा दायर गरिएको थियो । उपचारमा लापर्बाही भएको भन्दै दुई करोड ९५ लाख क्षतिपूर्ति पाउँ भनी दायर गरेको मुद्दामा एक करोड ४५ लाख ४४ हजार एक सय रुपियाँ क्षतिपूर्ति भराउने आदेश भएको हो । जसमा हिमाल हस्पिटल प्रालिबाट ७० प्रतिशत (एक करोड एक लाख ८० हजार ८७० रुपियाँ) र उपचारमा संग्लन चिकित्सक डा. जयदेव यादवबाट ३० प्रतिशत (४३ लाख ६३ हजार २३० रुपियाँ) भराउने आदेश भएको छ । यसअघि उपभोक्ता अदालतले प्लास्टिक सर्जरीका क्रममा लापर्बाही भएको भन्दै काठमाडौँको ग्रान्डी सिटी अस्पताल र प्लास्टिक सर्जन चिकित्सक सञ्जीव त्रिपाठीविरुद्ध परेको उजुरीमा ५७ लाख १९ हजार रुपियाँ क्षतिपूर्ति भराउने फैसला गरेको थियो ।",
      "link": "https://gorkhapatraonline.com/news/161216",
      "image": "https://gorkhapatraonline.com/storage/media/284180/conversions/Upabhokta-original-thumb.jpg"
    },
    {
      "slug": "161215",
      "title": "चिनीलाई चामल बनाई बेच्नेविरुद्ध मुद्दा",
      "timestamp": 1751068800000,
      "source": "gp",
      "content": "चिनीलाई चामल भनेर बेच्ने कार्यमा संलग्न पश्चिम नवलपरासीका एक जनासहित चार जनाविरुद्ध राजस्व अनुसन्धान कार्यालय बुटवलले मुद्दा दायर गरेको छ ।",
      "longContent": "पश्चिम नवलपरासी समाचारदातापश्चिम नवलपरासी, असार १४ गते । चिनीलाई चामल भनेर बेच्ने कार्यमा संलग्न पश्चिम नवलपरासीका एक जनासहित चार जनाविरुद्ध राजस्व अनुसन्धान कार्यालय बुटवलले मुद्दा दायर गरेको छ । नवलपरासीको रामग्राम नगरपालिका–८ मा रहेको नवज्योति ट्रेडर्सले तीन करोड ४७ लाख रुपियाँ बराबरको चिनीलाई चामल उल्लेख गरी बिक्रीका लागि विभिन्न ठाउँमा पठाउने गरेको फेला परेपछि सञ्चालक सौरभ यादवविरुद्ध उच्च अदालत तुलसीपुर, बुटवल इजलासमा मुद्दा दायर भएको हो । पछिल्लो समय उक्त ट्रेडर्सले सुर्खेतस्थित आगवन स्टोर्स एन्ड अर्डर सप्लायर्सका सञ्चालक पुष्पा शर्मालाई चामलको बिल बनाई ११ लाख रुपियाँभन्दा बढीको चिनी पठाएको अवस्थामा ट्रकसहित पक्राउ परेपछि उक्त अवैध कारोबार बाहिर आएको हो । राजस्व अनुसन्धान कार्यालय बुटवलका प्रमुख अनुसन्धान अधिकृत विवेक घिमिरेले ट्रक बरामद भएपछि थप अनुसन्धानका क्रममा तीन पटकसम्म चामलको बिल बनाएर चिनी पठाउने गरेको खुलेको जानकारी दिनुभयो ।अनुसन्धानबाट मूल्य अभिवृद्धि करमा दर्ता नभएको र पटक पटक चामलको बिल बनाई अवैध रूपमा भन्सार चोरी पैठारी गरी ल्याइएको भारतीय चिनीको कारोबार गरेको देखिएकाले नवज्योति ट्रेडर्सका सञ्चालक यादवलाई तीन करोड ४७ लाख ६२ हजार बिगो कायम गरी शतप्रतिशत जरिबाना माग गएिको छ । प्रमुख अनुसन्धान अधिकृत घिमिरेले कुल छ करोड ९५ लाख २५ हजार जरिबानासहित कैद सजाय माग गरेर मुद्दा दायर गरिएको बताउनुभयो । सामान खरिद गर्ने सुर्खेतस्थित आगवन स्टोर्स एन्ड अर्डर सप्लायर्सका सञ्चालक पुष्पा शर्माविरुद्ध पनि ११ लाख ७१ हजार रुपियाँ बिगो कायम गरी शतप्रतिशत जरिबानासहित मुद्दा दायर भएको छ ।त्यस्तै अवैध सामान खरिद गर्ने फर्मलाई प्रत्यक्ष सघाएको अभियोगमा हिक्मतप्रसाद आचार्यविरुद्ध पनि पुष्पालाई हुने सजायको आधा सजाय माग गरिएको प्रमुख अनुसन्धान अधिकृत घिमिरेले बताउनुभयो । ट्रकचालक विनोद थापालाई भने ५० हजार धरौटीमा छाडिएको छ । भारतबाट नवलपरासीको सीमावर्ती क्षेत्र हुँदै चिनी तस्करी हुने गरेको छ । चिनी विभिन्न गोदाममा भण्डार गरेर बिल भर्पाई मिलाई तस्करी हुँदै आएको स्थानीयको भनाइ छ ।",
      "link": "https://gorkhapatraonline.com/news/161215",
      "image": "https://gorkhapatraonline.com/storage/media/284179/conversions/butwal-Rajaswo-1750984934-original-thumb.jpg"
    },
    {
      "slug": "161213",
      "title": "मुलुकभर पन्ध्र प्रतिशत रोपाइँ",
      "timestamp": 1751068800000,
      "source": "gp",
      "content": "मुलुकभर १५ प्रतिशत क्षेत्रफलमा धान रोपाइँ सम्पन्न भएको छ । बाली विकास निर्देशनालयका अनुसार शक्रबारसम्म १५.६ प्रतिशत अर्थात् दुई लाख १७ हजार २८९ हेक्टर क्षेत्रफलमा धान रोपाइँ सम्पन्न भएको छ ।",
      "longContent": "काठमाडौँ, असार १४ गते । मुलुकभर १५ प्रतिशत क्षेत्रफलमा धान रोपाइँ सम्पन्न भएको छ । बाली विकास निर्देशनालयका अनुसार शक्रबारसम्म १५.६ प्रतिशत अर्थात् दुई लाख १७ हजार २८९ हेक्टर क्षेत्रफलमा धान रोपाइँ सम्पन्न भएको छ । गत वर्ष सो अवधिमा १७.२ प्रतिशत रोपाइँ सम्पन्न भएको थियो । गत आवको तुलनामा यस वर्ष असारको दुई साता बित्न लाग्दा रोपाइँ भने ढिला भएको तथ्याङ्कले देखाएको छ । निर्देशनालयका अनुसार शुक्रबारसम्म सबैभन्दा धेरै सुदूरपश्चिम प्रदेशमा ४५.५ प्रतिशत, कर्णाली प्रदेशमा ३९.१ प्रतिशत, बागमती प्रदेशमा २० प्रतिशत र कोशी प्रदेशमा १४.३ प्रतिशत रोपाइँ भएको छ ।यस्तै गण्डकी प्रदेशमा १३.८ प्रतिशत, लुम्बिनी ९.७ प्रतिशत र सबैभन्दा कम मधेश प्रदेशमा ३.९ प्रतिशत रोपाइँ भएको छ । यस वर्ष समयमा वर्षा सुरु भए पनि पहाडको तुलनामा तराईका जिल्लामा ढिलो धान रोपाइँ भएकाले धान रोपाइँमा थोरै प्रतिशत देखिएको हो । मुलुकभर १३ लाख ९१ हजार  ३२१ हेक्टर क्षेत्रफलमा धान रोपिने अनुमान छ ।",
      "link": "https://gorkhapatraonline.com/news/161213",
      "image": "https://gorkhapatraonline.com/storage/media/284177/conversions/dhan-ko-biu-kaddai-kisan-lamjung-original-thumb.jpg"
    },
    {
      "slug": "161212",
      "title": "एघार महिनामा उनन्चालिस अर्बको धानचामल आयात",
      "timestamp": 1751068800000,
      "source": "gp",
      "content": "सरकारले मुलुकमा धानको उत्पादन र उत्पादकत्व बढाउन विभिन्न प्रयत्न गर्दै आएको छ । यही अभिप्रायले दुई दशकदेखि प्रत्येक १५ असारमा राष्ट्रिय धान दिवस तथा रोपाइँ महोत्सव मनाइँदै आएको छ ।",
      "longContent": "काठमाडौँ, असार १४ गते । सरकारले मुलुकमा धानको उत्पादन र उत्पादकत्व बढाउन विभिन्न प्रयत्न गर्दै आएको छ । यही अभिप्रायले दुई दशकदेखि प्रत्येक १५ असारमा राष्ट्रिय धान दिवस तथा रोपाइँ महोत्सव मनाइँदै आएको छ । धानको उत्पादनमा वृद्धि एवं आधुनिकीकरण र व्यावसायिकीकरणलाई प्रवर्धन गर्ने उद्देश्यले २०६१ सालदेखि सो दिवस मनाइँदै आए पनि स्थानीय उत्पादनले माग धान्न नसक्दा बर्सेनि ठुलो परिमाणमा धानचामल आयात हुने गरेको छ । यस वर्ष पनि ‘धान बालीमा सघनता : खाद्य सुरक्षा र आत्मनिर्भरता’ भन्ने नारासाथ २२ औँ राष्ट्रिय धान दिवस तथा रोपाइँ महोत्सव मनाइने भएको छ । कृषि विभागको आयोजनामा आइतबार सो दिवस मनाउन लागिएको हो । धान उत्पादन बढाउने पहल धेरै भए पनि कृषिप्रधान देशको स्थानीय उत्पादनले माग धान्न नसक्दा ११ महिनामा झन्डै ३९ अर्ब रुपियाँ बराबरको धानचामल आयात गरेको छ । भन्सार विभागको तथ्याङ्क अनुसार चालु आर्थिक वर्ष २०८१/८२ ११ महिनामा (साउन–जेठ) ३८ अर्ब ९४ करोड रुपियाँको धानचामल आयात भएको छ । गत वर्ष सो अवधिमा २१ अर्ब १२ करोड रुपियाँ बराबरको धानचामल आयात भएको थियो । यो वर्ष झन्डै दोब्बर रकमले धानचामलको आयात बढेको तथ्याङ्कले देखाएको छ । चालु आवको ११ महिनामा सबैभन्दा धेरै २१ अर्ब १५ करोड रुपियाँ २६ करोड १९ लाख १९ हजार केजी धान आयात भएको छ । गत वर्ष सो अवधिमा १२ अर्ब ४३ करोड रुपियाँ बराबरको १५ करोड ३७ लाख आठ हजार केजी धान आयात भएको थियो । यस्तै चालु आवमा १७ अर्ब ७८ करोड ५७ लाख रुपियाँ बराबरको पाँच करोड ७३ लाख ६६ हजार केजी चामल आयात भएको छ । गत वर्ष सो अवधिमा आठ अर्ब ६९ करोड १६ लाख रुपियाँको दुई करोड ६९ लाख सात हजार केजी चामल आयात भएको थियो । यस वर्ष धानचामल आयातमा दोब्बरले बढेको तथ्याङ्कले देखाएको छ । स्थानीय उत्पादनले माग धान्न नसक्दा ठुलो परिमाणमा आयात हुने गरेको हो । मुलुकमा धानको उत्पादन बढे पनि आयात पनि बढ्दै गएको तथ्याङ्कले देखाएको छ । कृषि विभागका अनुसार मुलुकमा वार्षिक ७० लाख मेट्रिक टन धानको माग रहेकोमा १० लाख मेट्रिक टन अपुग छ । विभागका महानिर्देशक प्रकाश सन्जेलले नेपालमा कम उत्पादन हुने मसिना तथा बास्नादार चामलको प्रयोगले गर्दा आयात बढी भएको जानकारी दिनुभयो । भारत सरकारले निर्यातमा कर घटाएका कारणले पनि धानचामलको आयात बढी भएको उहाँले जानकारी दिनुभयो । धानको उत्पादन बढाउन बर्खे धानको उत्पादनसँगै उत्पादकत्व र चैते धानको क्षेत्रफल विस्तार गर्न सकिने उहाँले जानकारी दिनुभयो । धानको उत्पादन बढाउन चैते धान खेती दुई लाख हेक्टर क्षेत्रफलमा विस्तार गर्न सकिने उहाँले जानकारी दिनुभयो । हाल एक लाख १० हजार हेक्टर क्षेत्रफलमा छदेखि सात लाख मेट्रिक टन धान उत्पादन हुने गरेको छ । आगामी आवको बजेटमार्फत दुई वर्षभित्रमा चैते धानको उत्पादन बढाएर आत्मनिर्भर बन्ने कार्यक्रम घोषणा गरिएको छ । कृषि तथा पशुपन्छी विकास मन्त्रालयका अनुसार यस वर्ष १४ लाख २० हजार ६३६ हेक्टर क्षेत्रफलमा ५९ लाख ५५ हजार ४७६ मेट्रिक टन धान उत्पादन भएको थियो । धानको उत्पादकत्व प्रतिहेक्टर ४.१९ मेट्रिक टन रहेको छ । बिउसमेत आयातमै भरधानचामलको आयात बढिरहेका बेला धानको बिउका लागि समेत परनिर्भर बन्नु परेको छ । बिउबिजन गुणस्तर नियन्त्रण केन्द्रका अनुसार चालु आवको ११ महिनामा एक अर्ब २० करोड रुपियाँ बराबरको तीन हजार मेट्रिक टन धानको बिउ आयात भएको छ । केन्द्रका अनुसार मुलुकमा वार्षिक एक सिजनका लागि २० हजार मेट्रिक टन धानको बिउ आवश्यक पर्नेमा दुई हजार पाँच सयदेखि तीन हजार मेट्रिक टन बिउ आयात हुने गरेको छ । केन्द्रका सूचना अधिकारी डा. प्रकाश आचार्यले आयात हुने ९० प्रतिशत बिउ हाइब्रिड रहेको जानकारी दिनुभयो ।  वार्षिक बिउ प्रतिस्थापन दर २८ प्रतिशत रहेको उहाँले जानकारी दिनुभयो । नेपाल कृषि अनुसन्धान परिषद् (नार्क) बाट विभिन्न १४८ धानको जात उन्मोचन भई केन्द्रमा दर्ता भएका छन् जसमा ४० वटा जात प्रयोगमा नआई खारेज गरिएको केन्द्रले जनाएको छ । यसैबिच नार्कले नयाँ धानको जात खुमल–१८ अनुसन्धान गरी उन्मोचन गरेको छ । मध्यपहाडको हावापानीमा उपयुक्त हुने सो जात विकास गरी सिफारिस गरिएको हो । प्रतिहेक्टर क्षेत्रफलमा ५.२ टन उत्पादन हुने बताइएको छ ।",
      "link": "https://gorkhapatraonline.com/news/161212",
      "image": "https://gorkhapatraonline.com/storage/media/284176/conversions/Dhaan-Chamal-original-thumb.jpg"
    },
    {
      "slug": "161210",
      "title": "सवा अर्बको जडीबुटी निर्यात",
      "timestamp": 1751068800000,
      "source": "gp",
      "content": "नेपालगन्ज भन्सार हुँदै चालु आर्थिक वर्ष २०८१/८२ को ११ महिनामा करिब एक अर्ब २५ करोड रुपियाँ बराबरको जडीबुटी निकासी भएको छ ।  यो तथ्याङ्क चालु आवमा गत आव २०८०/८१ को भन्दा २४ करोड रुपियाँले बढी रहेको नेपालगन्ज भन्सार कार्यालयले जनाएको छ ।",
      "longContent": "नेपालगन्ज समाचारदातानेपालगन्ज, असार १४ गते ।  नेपालगन्ज भन्सार हुँदै चालु आर्थिक वर्ष २०८१/८२ को ११ महिनामा करिब एक अर्ब २५ करोड रुपियाँ बराबरको जडीबुटी निकासी भएको छ ।  यो तथ्याङ्क चालु आवमा गत आव २०८०/८१ को भन्दा २४ करोड रुपियाँले बढी रहेको नेपालगन्ज भन्सार कार्यालयले जनाएको छ । नेपालगन्ज नाका हुँदै निकासी हुने वस्तुमा सबैभन्दा बढी जडीबुटी रहेको छ । नेपालगन्ज भन्सार कार्यालयका प्रमुख जनार्दन पौडेलले गत आव २०८०/८१ को सोही अवधिमा एक अर्ब एक करोड ४९ लाख तीन हजार रुपियाँ बराबरको जडीबुटी निर्यात भएकोमा चालु आवमा एक अर्ब २४ करोड ७४ लाख १७ हजार भएको बताउनुभयो । नेपालगन्ज भन्सार कार्यालयका अनुसार चालु आवको जेठ मसान्तसम्ममा ७५ करोड ८१ लाख ५२ हजारका विभिन्न जडीबुटी, २० करोड ५७ लाख ३५ हजारको तार्पिनको तेल, १८ करोड ८५ लाख ७६ हजारको इसेन्सियल आयल र नौ करोड ४९ लाख ५४ हजार रुपियाँको रिट्ठा गरेर एक अर्ब २४ करोड ७४ लाख १७ हजार रुपियाँको जडीबुटी निर्यात भएको हो । गत आवको सोही अवधिमा ७० करोड ३७ लाख ३८ हजार रुपियाँको विभिन्न जडीबुटी, नौ करोड ९६ लाख ९७ हजारको तार्पिनको तेल, नौ करोड ८९ लाख ४८ हजारको इसेन्सियल आयल र नौ करोड ९१ लाख १० हजार रुपियाँ बराबरको रिट्ठा निर्यात भएको थियो । भन्सार कार्यालयका अनुसार यो नाकाबाट बढी निर्यात हुने अन्य वस्तुमा खोटो रोजिन, खयर कत्था, प्लाइउड, वनस्पतिका सार, शिलाजित, अदुवा, विभिन्न मसला र बहुमूल्य पत्थर छन् । नेपाल जडीबुटी व्यवसायी सङ्घका अध्यक्ष टङ्क शर्माले नेपालगन्ज नाका हुँदै निकासी हुने प्रमुख १० वस्तुको सूचीमा एक नम्बरमा जडीबुटी रहेको र यसको निकासी क्रमशः बढ्दै गएको बताउनुभयो । उहाँका अनुसार यहाँको जडीबुटी मुख्य रूपले भारतमा र त्यसपछि तेस्रो मुलुकमा जाने गरेको छ । जडीबुटी व्यवसायी सङ्घका पूर्वअध्यक्ष मोहम्मद याकुव अन्सारीले निर्यात व्यापारको मुख्य हिस्सा रहेको जडीबुटीको निर्यात वृद्धि गर्न नीतिगत समस्या समाधानका लागि सरकारले प्राथमिकता दिनुपर्नेमा जोड दिनुभयो ।",
      "link": "https://gorkhapatraonline.com/news/161210",
      "image": "https://gorkhapatraonline.com/storage/media/284174/conversions/jadibuti_6PkXFpRuqY-original-thumb.jpg"
    },
    {
      "slug": "161096",
      "title": "यस्तो छ आजको सागसब्जी र फलफूलको थोक मूल्य",
      "timestamp": 1750982400000,
      "source": "gp",
      "content": "कालीमाटी फलफूल तथा तरकारी बजार विकास समितिले आजका लागि कृषि उपजहरूको थोक मूल्य निर्धारण गरेको छ ।",
      "longContent": "काठमाडौँ,    असार १३ गते ।  कालीमाटी फलफूल तथा तरकारी बजार विकास समितिले आजका लागि कृषि उपजहरूको थोक मूल्य निर्धारण गरेको छ । समितिका अनुसार प्रस्तुत सागसब्जी र फलफूलको अधिकतम थोक मूल्य निर्धारण गरिएको हो । गोलभेँडा ठूलो (नेपाली) प्रतिकिलो रु ७५, गोलभेँडा सानो (लोकल) प्रतिकिलो रु ३५, गोलभेँडा सानो (टनेल) प्रतिकिलो रु ४८, आलु रातो प्रतिकिलो रु ४६, आलु रातो (भारतीय) प्रतिकिलो रु ४०, आलु रातो (मुडे) प्रतिकिलो रु ३९, आलु सेतो प्रतिकिलो रु ३५, प्याज सुकेको (भारतीय) प्रतिकिलो रु ५०, गाजर (लोकल) प्रतिकिलो रु ८०, गाजर (तराई) प्रतिकिलो रु ५०, बन्दा (लोकल) प्रतिकिलो रु ३०, काउली स्थानीय प्रतिकिलो रु ८०, मूला रातो प्रतिकिलो रु ४०, सेतो मूला (लोकल) प्रतिकिलो रु ३५, सेतो मूला (हाइब्रिड) प्रतिकिलो रु २५, भन्टा लाम्चो प्रतिकिलो रु २०, भन्टा डल्लो प्रतिकिलो रु ४०, तने बोडी प्रतिकिलो रु ४५ र मकै बोडी प्रतिकिलो रु ६० कायम भएको छ । यसैगरी, मटरकोसा प्रतिकिलो रु १९०, घिउ सिमी (लोकल) प्रतिकिलो रु ६०, घिउ सिमी (हाइब्रिड) प्रतिकिलो रु ४०, घिउ सिमी (राजमा) प्रतिकिलो रु ११०, टाटे सिमी मूल्य प्रतिकिलो रु ७०, भटमास कोसा प्रतिकिलो रु १४०, तीतो करेला प्रतिकिलो रु ३५, लौका प्रतिकिलो रु ३५, परबर (लोकल) प्रतिकिलो रु ४०, परबर (तराई) प्रतिकिलो रु ४०, चिचिण्डो प्रतिकिलो रु ३०, घिरौला प्रतिकिलो रु ५५, झिगुनी प्रतिकिलो रु ५५, फर्सी पाकेको प्रतिकिलो रु ४५, फर्सी हरियो (लाम्चो) प्रतिकिलो रु ३५, हरियो फर्सी (डल्लो) प्रतिकिलो रु ३५, भिण्डी प्रतिकिलो रु ४५ कायम गरिएको छ । यस्तै, सखरखण्ड प्रतिकिलो रु ७०, पिँडालु प्रतिकिलो रु ८०, स्कूस प्रतिकिलो रु ५०, रायोसाग प्रतिकिलो रु ७०, पालुङ्गो साग प्रतिकिलो रु ६०, चमसुुर साग प्रतिकिलो रु ४०, तोरीको साग प्रतिकिलो रु ४०, मेथीको साग प्रतिकिलो रु ८०, हरियो प्याज प्रतिकिलो रु १००, च्याउ (कन्य) प्रतिकिलो रु १९०, च्याउ (डल्ले) प्रतिकिलो रु ३५०, कुरिलो प्रतिकिलो रु २७५, निगुरो प्रतिकिलो रु ४० निर्धारण गरिएको छ ।ब्रोकाउली प्रतिकिलो रु ८०, चुकुन्दर प्रतिकिलो रु ७०, सजिवन प्रतिकिलो रु १७०, रातो बन्दा प्रतिकिला रु १००, जिरीको साग प्रतिकिलो रु १००, ग्याठकोभी प्रतिकिलो रु ७०, सेलरी प्रतिकिलो रु १२०, पार्सले प्रतिकिलो रु ६५०, सौफको साग प्रतिकिलो रु १२०, पुदिना प्रतिकिलो रु १४०, इमली प्रतिकिलो रु १७०, तामा प्रतिकिलो रु १२०, तोफु प्रतिकिलो रु १४० र गुन्द्रुक प्रतिकिलो रु ३५० तोकेकोे छ ।समितिले स्याउ (झोले) प्रतिकिलो रु २५०, स्याउ (फुजी) प्रतिकिलो रु ३३०, केरा (दर्जन) रु १४०, कागती प्रतिकिलो रु १३०, अनार प्रतिकिलो रु ३५०, आँप (माल्द) प्रतिकिलो रु ९५, आँप (दशहरी) प्रतिकिलो रु ११०, अङ्गुर (हरियो) प्रतिकिलो रु २५०, मौसम प्रतिकिलो रु २००, जुनार प्रतिकिलो रु २५०, भुइँकटहर प्रतिगोटा रु १७०, काँक्रो (लोकल) प्रतिकिलो रु ७०, काँक्रो (हाइब्रिड) प्रतिकिलो रु १८, रुखकटहर प्रतिकिलो रु ६०, नास्पाती (चाइनिज) प्रतिकिलो रु २६०, मेवा (नेपाली) प्रतिकिलो रु ७०, मेवा (भारतीय) प्रतिकिलो रु १००, लिची (लोकल) प्रतिकिलो रु २७० निर्धारण गरिएको छ ।यसैगरी, अदुवा प्रतिकिलो रु ११०, खुर्सानी सुकेको प्रतिकिलो रु ४२०, खुर्सानी हरियो प्रतिकिलो रु ४०, खुर्सानी हरियो (बुलेट) प्रतिकिलो रु ३०, खुर्सानी हरियो खुर्सानी माछे अकबरे प्रतिकिलो रु ४० अकबरे प्रतिकिलो रु ३५०, भेडे खुर्सानी प्रतिकिलो रु ११०, हरियो धनियाँ प्रतिकिलो रु ८०, लसुन सुकेको चाइनिज प्रतिकिलो रु २००, लसुन सुकेको नेपाली प्रतिकिलो रु १७०, छ्यापी सुकेको प्रतिकिलो रु २००, छ्यापी हरियो प्रतिकिलो रु १२०, ताजा माछा (रहु) प्रतिकिलो रु ३३०, ताजा माछा (बचुवा) प्रतिकिलो रु ३२०, ताजा माछा (छडी) प्रतिकिलो रु २४०, राजा च्याउ प्रतिकिलो रु ३०० र सिताके च्याउ प्रतिकिलो रु ९०० निर्धारण गरिएको छ ।  रासस",
      "link": "https://gorkhapatraonline.com/news/161096",
      "image": "https://gorkhapatraonline.com/storage/media/283965/conversions/adrhs-original-thumb.jpg"
    },
    {
      "slug": "161075",
      "title": "अरिङ्गाल पालेर राम्रो कमाइ",
      "timestamp": 1750982400000,
      "source": "gp",
      "content": "पाखोबारीको भित्तामा ससाना प्वाल छन् । नजिक नजिक रहेका प्वालभित्र फल्याक राखेर ओत लगाइएको छ । यिनै ओतमुनि अरिङ्गालका गोला छन् । म्याग्दीको बेनी नगरपालिका–६, जामुनाखर्कका अशोक शाहीले राहुवडास्थित पाखोबारीमा व्यावसायिक अरिङ्गालपालन गर्दै आउनुभएको छ ।",
      "longContent": "म्याग्दी समाचारदाताम्याग्दी, असार १३ गते । पाखोबारीको भित्तामा ससाना प्वाल छन् । नजिक नजिक रहेका प्वालभित्र फल्याक राखेर ओत लगाइएको छ । यिनै ओतमुनि अरिङ्गालका गोला छन् । म्याग्दीको बेनी नगरपालिका–६, जामुनाखर्कका अशोक शाहीले राहुवडास्थित पाखोबारीमा व्यावसायिक अरिङ्गालपालन गर्दै आउनुभएको छ ।शाहीले नजिकैको जङ्गलबाट ल्याएर ११ गोला अरिङ्गाल पाल्न थालेको जानकारी दिनुभयो । राहुवडामा खुर्सानी खेतीका लागि सम्याएको पाखाको भित्ता र जामुनाखर्कमा घरको बार्दलीमा उहाँसँगै श्रीमती गीताले अरिङ्गालपालन गर्नुभएको हो । “नयाँ किसिमको व्यवसाय गर्ने योजना अनुसार गत वर्ष जङ्गलबाट घरमा ल्याएर गरेको अरिङ्गालपालन सफल भएको छ,” गीताले भन्नुभयो, “मौरी जसरी नै गोला स्थानान्तरण विधिबाट अरिङ्गाल पाल्दा यसको संरक्षणसँगै आम्दानीको स्रोत हुने रहेछ ।”पर्वतको जलजला गाउँपालिकाको लघुउद्यम विकास सहजकर्तासमेत रहेकी गीताको योजनालाई गाउँमा हस्तकला तथा फर्निचर उद्योग सञ्चालन गर्दै आएका श्रीमान् अशोकले साथ दिनुभएको छ । प्रत्येक दुई महिनामा एउटा गोलाबाट आठ किलोसम्मको अरिङ्गलका खुम्ले (लार्भा) निकाल्न सकिने शाहीले जानकारी दिनुभयो । “जङ्गलमा अरिङ्गालको गोला देखाउनेलाई बिक्री गरेर भएको आम्दानीको आधा रकम दिने गरेका छौँ,” अशोकले भन्नुभयो, “अरिङ्गालले टोक्न नसक्ने कपडा र सुरक्षा कवच (सेफ्टी बेल्ट) प्रयोग गरी रुखमा चढेर रानीसहितको अरिङ्गालको गोला ल्याएर पाल्ने गरेका छौँ ।” जङ्गलबाट ल्याइएको अरिङ्गाल २५ प्रतिशत जति भागेर जाने र ७५ प्रतिशत मात्रै राखेको ठाउँमा बस्ने गरेका शाही दम्पतीको अनुभव छ । “बेनीका होटेलमा अरिङ्गालको लार्भाबाट बनेका परिकार बिक्री हुन्छन् । काँचो लार्भा प्रतिकिलो तीन हजार पाँच सय रुपियाँका दरले बिक्री हुने गरेको छ,” शाहीले भन्नुभयो । गत वर्ष ३० किलो लार्भा उत्पादन गरेका शाही दम्पतीले यस वर्ष २५ वटा गोला पालेर करिब एक क्विन्टल लार्भा बेच्ने लक्ष्य राखेको बताउनुभयो । “एउटा गोलाबाट एक पटकमा आठ किलोसम्म लार्भा निकाल्न सकिन्छ । प्रत्येक दुई/दुई महिनामा लार्भा निकाल्न सकिन्छ,” उहाँले भन्नुभयो । पालेका अरिङ्गाल चरनका लागि जङ्गल र खेतबारीमा जान्छन् । किरा, फट्याङ्ग्रा, विभिन्न प्रजातिका फूल तथा फलफूल अरिङ्गालका आहारा हुन् । झरी परेको समयमा मासु र फलफूल आहाराका रूपमा दिने गरेको शाहीले बताउनुभयो । शक्तिवर्धक मानिने अरिङ्गालको भुटेको लार्भा प्रतिरिकापी छ सय रुपियाँका दरले बिक्री हुने बेनीका होटेल व्यवसायी राजन लामाले बताउनुभयो । अरिङ्गाल बर्खायाममा बेनीमा आउने पाहुनाको प्रमुख रोजाइमा पर्ने गरेको उहाँको अनुभव छ । जेठबाट गोला बनाउन सुरु गर्ने अरिङ्गालका लार्भा कात्तिकसम्म बिक्री हुन्छन् । “अरिङ्गाल पाल्नु सजिलो काम भने होइन । गोला जङ्गलबाट सार्दा सावधानी अपनाउन सकिएन भने ज्यान जोखिममा पर्छ । अरिङ्गाल रिसाएर चिल्ने सम्भावना बढी हुन्छ,” अशोकले भन्नुभयो, “बास बसेको समयमा स्थानान्तरण गर्नु पर्छ । मानिसको आवतजावत कम हुने ठाउँमा ल्याएर पालेका छौँ ।” उहाँका अनुसार रातो र कालो जातका अरिङ्गाल बढी पाइन्छन् ।  जिल्लास्थित डिभिजन वन कार्यालयका प्रमुख विष्णुप्रसाद अधिकारीले अरिङ्गालपालन म्याग्दीमा नयाँ वनजन्य उद्यम भएको बताउनुभयो । “लार्भाका लागि गोला पोलेर अरिङ्गालको वंश नै नष्ट गर्नुभन्दा पालन गर्दा यसको संरक्षण पनि हुने, आम्दानी पनि हुन्छ,” उहाँले भन्नुभयो, “जोखिम भएकाले अरिङ्गालपालनमा सावधानी भने अपनाउन आवश्यक छ ।”",
      "link": "https://gorkhapatraonline.com/news/161075",
      "image": "https://gorkhapatraonline.com/storage/media/284061/conversions/Aringal-original-thumb.jpg"
    },
    {
      "slug": "161073",
      "title": "कानुनले चिन्दैन घरेलु श्रमिक",
      "timestamp": 1750982400000,
      "source": "gp",
      "content": "अरूको घरमा काम गर्दा केहीपहिला दुव्र्यवहारमा परेकी काठमाडौँको कलङ्कीकी मायालाई विगतको घटना सम्झिनै मन लाग्दैन । तीन महिना लगातार काम गरेकी मायाले पारिश्रमिक माग्दा उल्टै दुव्र्यवहार बेहोर्नु परेको थियो । कलङ्कीकै एउटा व्यापारीको घरमा पुरानो घर सफाइ र रेखदेख गरिदिने सर्तमा माया भुइँ तलाको सानो कोठामा छोरीसहित बस्नुहुन्थ्यो ।",
      "longContent": "काठमाडौँ, असार १३ गते । अरूको घरमा काम गर्दा केहीपहिला दुव्र्यवहारमा परेकी काठमाडौँको कलङ्कीकी मायालाई विगतको घटना सम्झिनै मन लाग्दैन । तीन महिना लगातार काम गरेकी मायाले पारिश्रमिक माग्दा उल्टै दुव्र्यवहार बेहोर्नु परेको थियो । कलङ्कीकै एउटा व्यापारीको घरमा पुरानो घर सफाइ र रेखदेख गरिदिने सर्तमा माया भुइँ तलाको सानो कोठामा छोरीसहित बस्नुहुन्थ्यो । पाँच वर्षसम्म मासिक ११ हजार रुपियाँमा त्यही घरमा दिनभर काम गरेकी मायाले मासिक दुई हजार तलब बढाउन प्रस्ताव गर्दा साहुनीले काममा दोष लगाउने र हरेक काम दोहोर्‍याएर गर्न लगाउने जस्ता दुःख दिन थालेको गुनासो गर्नुभयो । त्यसअघि पनि दुई/तीन महिनामा मासिक पारिश्रमिक पाउने गरेकी मायाले अब भने पारिश्रमिक माग्दा घरका भाँडा चोरेको दोष लगाइयो र तीन महिनाको पारिश्रमिकबिना नै निकालियो । उहाँ जस्तै ललितपुर सानेपाका रमेश काफ्लेको घरमा काम गर्ने सावित्रीलाई पनि तीन हजार आठ सय रुपियाँ चोरेको आरोपमा कामबाट निकालिएको थियो । घटना भने २०८१ भदौको हो । सावित्री आफ्नो अधिकारप्रति सचेत रहेकाले नेपाल ट्रेड युनियन महासङ्घ (जिफन्ट) अन्तर्गतको नेपाल गृह श्रमिक ट्रेड युनियनमा आबद्ध बहिनीमार्फत आफ्नो रोजगारदाताविरुद्ध उजुरी गर्नुभयो । उहाँले सात/आठ वर्षसम्म सोही घरमा काम गरिरहेको र साहुसँग साप्ताहिक बिदा माग्नेबित्तिकै पैसा चोरेको आरोप लगाइएको बताउनुभयो । जिफन्टका अनुसार पीडित सावित्री र पीडक काफ्लेबिच छलफल गराउँदा सावित्रीले चोरेको कुनै प्रमाण भेटिएन र जिफन्टको रोहबरमा रोजगारदाता काफ्लेले सावित्रीलाई काम लगाएको बाँकी १५ हजार ५५० रुपियाँ भुक्तानी दिलाइयो । यी दुई घटनामा सावित्री ट्रेड युनियनमा सङ्गठित हुँदा थोरै भए पनि न्याय पाउनुभयो तर मायालाई त्यो जानकारी नहुँदा पारिश्रमिक लिनबाटै वञ्चित हुनुभयो । अन्तर्राष्ट्रिय श्रम सङ्गठन (आइएलओ) महासन्धि १८९ (डोमेस्टिक वर्कर्स कन्भेन्सन, सी–१८९) अनुमोदन नहुँदासम्म माया र सावित्री जस्ता अनौपचारिक र त्यसमा पनि घरभित्र काम गर्ने घरेलु श्रमिकले आफूमाथि भएको दुव्र्यवहारको न्याय पाएका छैन । उक्त महासन्धि अनुमोदन भएमा कार्यस्थलमा महिलामाथि हुने हरेक प्रकारका दुव्र्यवहारविरुद्ध उजुरी लिने र कारबाही गर्ने आधार बन्छ । महिला श्रमिक मञ्चका सचिव गोमा भण्डारीले घरेलु श्रमिक महिलालाई पारिश्रमिक, करार सम्झौता, नियुक्तिपत्र, साप्ताहिक, चाडपर्व, बिरामी बिदाको व्यवस्था हुनुपर्ने तर घरेलु श्रमिकसम्बन्धी कानुन नहुँदा केहीले साप्ताहिक बिदा पाए पनि अन्य सुविधा पाउने अवस्था नरहेको बताउनुभयो । रोजगारदातासँग पारिश्रमिक बढाउने कुरा गर्नेबित्तिकै अधिकांशले विभिन्न बहानामा कामबाट निकाल्ने समस्या अत्यधिक रहेको भोगाइ उहाँको छ । हामीसँग सङ्गठित दिदीबहिनीले साप्ताहिक बिदा, एक वर्ष काम गरेपछि दसैँमा एक महिना बराबरको बोनस, चाडपर्व बिदाका कुरा गर्नासाथ रोजगारदाताले अनेक बहानामा कामबाट निकाल्ने प्रचलनले अझै असुरक्षित भएको पीडा भण्डारीले सुनाउनुभयो । घरेलु श्रममा संलग्न श्रमिकको अधिकार सुनिश्चित गराउने कार्यमा लागेको युवालयका कार्यक्रम संयोजक प्रज्वल ओलीले अमर्यादित, असुरक्षित र शोषणयुक्त घरेलु श्रमको वर्तमान अवस्थालाई औपचारिक नीतिगत खाकाभित्र समेटी सुरक्षित, मर्यादित र सम्मानित श्रमका रूपमा स्थापित गर्न आइएलओ महासन्धि १८९ (डोमेस्टिक वर्कर्स कन्भेन्सन, सी–१८९) अनुमोदन गरेर यसको कार्यान्वयनका लागि आवश्यक ऐन, नियम र कार्ययोजना बनाउन दबाब सिर्जना गरेको जानकारी दिनुभयो । सङ्घीय सांसद रमा कोइरालाले अनौपचारिक श्रमिकको हिस्सा ८४ प्रतिशत रहेको नेपालले आइएलओ महासन्धि सी–१८९ अनुमोदनमा चासो नदेखाउनु दुःखद रहेको बताउनुभयो । अनौपचारिक क्षेत्रका घरेलु श्रमिकको अधिकार कानुनी रूपमा सुनिश्चित नहुँदा उनीहरू श्रमशोषण, मानव तस्करी, यौनशोषण, ज्यालामा विभेद, करारविहीन काम र सामाजिक सुरक्षाबाट वञ्चित भइरहेको अवस्थालाई अब मुक्त गर्नुपर्ने उहाँको भनाइ छ । नेपालले अझैसम्म यो महासन्धि अनुमोदन नगर्नु श्रम अधिकारप्रति नेपालको प्रतिबद्धता कमजोर भएको स्पष्ट सङ्केत देखिएको ठहर ट्रेड युनियनहरूको छ । घरेलु कामसँग सम्बन्धित श्रमिकको पालिकास्तरबाटै पञ्जीकरण गरेर सङ्ख्या यकिन गरी करार सम्झौता, नियुक्तिपत्र, न्यूनतम पारिश्रमिक, सामाजिक सुरक्षा कोषमा जोडनुपर्नेलगायतको माग गर्दै आएका छन् । ट्रेड युनियनका अनुसार नेपालमा घरेलु श्रमिकको सङ्ख्या दुई लाखभन्दा बढी रहेको अनुमान छ । यसको आधिकारिक तथ्याङ्क पाइँदैन । अन्तर्राष्ट्रिय श्रम सङ्गठन (आइएलओ) का अनुसार नेपालमा दुई लाखभन्दा बढी घरेलु श्रमिक रहेकोमा ८० प्रतिशत महिला छन् । घरभित्र सेवा प्रदान गर्ने श्रमिकलाई विश्वभर श्रमिकका रूपमा आधिकारिक मान्यता दिने उद्देश्यले सन् २०११ मा आइएलओले महासन्धि सी–१८९ पारित गरेको थियो । आजसम्म यो महासन्धिमा विश्वका ३७ देशले मात्र अनुमोदन गरेका छन् । एसियामा फिलिपिन्सले मात्रै अनुमोदन गरेको छ ।जिफन्टका वरिष्ठ उपाध्यक्ष जनक चौधरीले घरेलु श्रमिकको पञ्जीकरण हुन नसक्दा यस क्षेत्रका श्रमिक न्यूनतम अधिकारबाट वञ्चित हुनु परेको बताउनुभयो । उहाँका अनुसार श्रम ऐन, २०७४ मा घरेलु श्रमका विषयमा स्पष्ट नभए पनि हरेक पालिकाबाट पञ्जीकरण गरी सङ्ख्या यकिन गरेर त्यसका आधारमा छुट्टै नियमावली बनाएर कार्यान्वयन गर्ने भनिएको छ तर अहिलेसम्म बुढानीलकण्ठ नगरपालिकाबाहेक कुनैले पञ्जीकरण सुरु गरेका छैनन् । श्रम, रोजगार तथा सामाजिक सुरक्षामन्त्री शरतसिंह भण्डारीले श्रम ऐन संशोधनका क्रममा रहेकाले घरेलु श्रमिकका विषय ऐनमै स्पष्ट गर्न सकिने भएकाले के कस्ता विषय राख्न सकिन्छ सुझाव दिन आग्रह गर्नुभयो । ऐनमा नसमेटिँदा घरेलु श्रमिकले बर्सौंदेखि हरेक शोषणको सिकार भएर काम गर्न बाध्य भएकाले संशोधित ऐनमा न्यूनतम आधारभूत अधिकार समेट्ने उहाँको भनाइ छ ।",
      "link": "https://gorkhapatraonline.com/news/161073",
      "image": "https://gorkhapatraonline.com/storage/media/283942/conversions/556-original-thumb.jpg"
    },
    {
      "slug": "161071",
      "title": "पुरानै अवस्थामा रानीमहलको संरक्षण गर्न पर्याप्त बजेट",
      "timestamp": 1750982400000,
      "source": "gp",
      "content": "पर्यटकीय स्थलका रूपमा चर्चित पाल्पाको रानीमहललाई सरकारले पुरानै अवस्थामा संरक्षण गर्ने भएको छ । यसका लागि अर्थ मन्त्रालयले आर्थिक स्रोत सुनिश्चितसमेत गरेको छ ।",
      "longContent": "गोरखापत्र समाचारदाताकाठमाडौँ, असार १३ गते । पर्यटकीय स्थलका रूपमा चर्चित पाल्पाको रानीमहललाई सरकारले पुरानै अवस्थामा संरक्षण गर्ने भएको छ । यसका लागि अर्थ मन्त्रालयले आर्थिक स्रोत सुनिश्चितसमेत गरेको छ । मन्त्रालयमा बुधबार बसेको बैठकले खड्गशमशेरले निर्माण गरेको रानीमहलको स्वरूपमा ल्याएर संरक्षण गर्ने निर्णय गरेको हो । बैठकमा उपप्रधानमन्त्री एवं अर्थमन्त्री विष्णुप्रसाद पौडेलले रानीमहल दुर्लभ ठाउँ भएकाले गुरुयोजना बनाएर पुरानै शैली र आकारमा बनाउन कार्यान्वयन विधि तयार गर्न पुरातत्व विभागलाई निर्देशन दिनुभयो । पुरातात्त्विक महत्वलाई विशेष ध्यान दिएर नदी तथा पहिरो व्यवस्थापन र निर्माण अघि बढाउन पनि उहाँको निर्देशन थियो । राष्ट्रिय योजना आयोगका उपाध्यक्ष प्राडा शिवराज अधिकारीले दीर्घकालीन योजनासहित रानीमहल र त्यस वरपरका क्षेत्रलाई संरक्षण गर्नुपर्ने बताउनुभयो । सो क्षेत्रका प्रतिनिधि सभाका सांसद ठाकुर गैरेले कालीगण्डकी नदीले रानीमहलको जग कटान गर्नबाट जोगाउन विशेष ध्यान दिनुपर्ने बताउनुभयो । पुरातत्व विभागका महानिर्देशक सौभाग्य प्रधानाङ्गले पुरातत्व विभागले रानीमहलको पुरातात्त्विक र ऐतिहासिक महत्वलाई जोगाएर पुनर्निर्माण गर्न सक्ने बताउनुभयो । अर्थ मन्त्रालय बजेट महाशाखा प्रमुख श्रीकृष्ण नेपालले रानीमहलको संरक्षणका लागि स्रोतको अभाव नहुने जानकारी दिनुभयो । कालीगण्डकी कोरिडोरका आयोजना प्रबन्धक कल्पना अधिकारीले प्रराम्भिक अध्ययनले रानीमहललाई रेट्रो फिटिङ गर्न, नदी कटानबाट जोगाउन, पहिरो व्यवस्थापन गर्न, पुल निर्माण गर्न, पार्किङ क्षेत्रलाई व्यवस्थिगत गर्नलगायतका कार्य गर्न आवश्यक रहेको देखाएको जानकारी दिनुभयो । राणाकालीन समयमा खड्गशमशेरले रानी तेजकुमारी देवीको स्मृतिमा रानीमहल निर्माण गरेका थिए । पे्रमको प्रतीकका रूपमा आन्तरिक तथा बाह्य पर्यटक यसको भ्रमणमा पुग्छन् ।",
      "link": "https://gorkhapatraonline.com/news/161071",
      "image": "https://gorkhapatraonline.com/storage/media/283940/conversions/ranimahal-original-thumb.jpg"
    },
    {
      "slug": "161068",
      "title": "उपकरण मर्मतसम्भारमा लापर्बाही, कार्गो आयातनिर्यात ठप्प हुने अवस्था",
      "timestamp": 1750982400000,
      "source": "gp",
      "content": "त्रिभुवन अन्तर्राष्ट्रिय विमानस्थलमा सामान निकासी जाँचपासका लागि जडान गरिएका उपकरणको मर्मतसम्भारमा लापर्बाही हुँदा कार्गो आयातनिर्यात ठप्प हुने अवस्थामा पुगेको छ ।",
      "longContent": "गोरखापत्र समाचारदाताकाठमाडौँ, असार १३ गते । त्रिभुवन अन्तर्राष्ट्रिय विमानस्थलमा सामान निकासी जाँचपासका लागि जडान गरिएका उपकरणको मर्मतसम्भारमा लापर्बाही हुँदा कार्गो आयातनिर्यात ठप्प हुने अवस्थामा पुगेको छ । विमानस्थलको कार्गो वेयर हाउसमा सामान निकासी जाँचपासका क्रममा प्रयोगमा आउने उपकरण सञ्चालन र मर्मतसम्भार नेपाल पारवहन तथा गोदाम लिमिटेडले गर्दै आएको छ तर हवाई माध्यममार्फत आयातनिर्यात हुने देशकै प्रमुख कार्गो वेयर हाउसमा रहेका एक्सरे (स्क्यानिङ) मेसिन, तौल लिने मेसिन तथा हवाई कम्पनीलाई तौलको प्रिन्ट दिने मेसिन बिग्रिएको लामो समयसम्म मर्मत नहुँदा कार्गो व्यवसायी निकासी बन्द गर्ने अवस्थामा पुगेका हुन् ।कार्गो व्यवसायी खेमराज सुवेदीले नेपाल पारवहन तथा गोदाम लिमिटेड र नेपाल वायु सेवा निगमले बिग्रिएको मेसिनको मर्मतसम्भार नगर्दा, निगमले विमानस्थलको भूमिस्थ प्रबन्धतर्फ तथा गोदाममा जनशक्ति र उपकरण नथप्दा र भन्सार एजेन्टको लापर्बाहीका कारण कार्गो समान जाँचपासमा समस्या भएको बताउनुभयो ।उहाँले भन्नुभयो, “हाल यहाँबाट दैनिक ५० हजारदेखि एक लाख टनसम्म कार्गो आयातनिर्यात हुँदै आएको छ तर प्रविधिमैत्री हुनुपर्ने निकायका दुई वटा स्क्यानिङ मेसिनमध्ये एक र तौल जाँच्न जडान गरिएका पाँच वटा मेसिनमध्ये दुई वटा बिग्रिएको लामो समय भइसक्दा सम्बन्धित निकायको मर्मतसम्भारमा ध्यान गएको छैन । प्रिन्ट दिने दुईमध्ये एक बिग्रिएको र चालु मेसिनसमेत चल्न छाडेपछि कार्गो निकासीमा विलम्ब थपिएको छ ।”विगतका वर्षमा पनि यस्ता समस्या भोग्दै र आन्दोलित हुँदै आए पनि अहिले जस्तो समस्या नभएको बताउँदै उहाँले भित्र र बाहिर रहेका तौल मेसिनले समेत फरक तौल देखाउने गरेको जानकारी दिनुभयो । उहाँले सामान जाँचपास गराउन धेरै समस्या भएकाले बाध्य भएर सामान पठाउन रोक्नुपर्ने अवस्था आएको जानकारी दिनुभयो । सामान ओसारपसार तथा ढुवानीका लागि निगमसँग ट्याक्टर, ट्रलीलगायतका पर्याप्त उपकरण नहुँदा यसले सरकारलाई राजस्व सङ्कलनमा असर परिरहेको बताउँदै उहाँले भन्नुभयो, “यो संवेदनशील स्थान हो । यहाँबाट क्लियर भएको सामान जहाजमा जान्छ । जाँचपासमा हुने लापर्बाहीले सुरक्षा संवेदनशीलतामा समेत प्रश्न उठाएकाले भोलि केही तलमाथि भए यसको जिम्मेवारी कसले लिने ?”नेपाल पारवहन तथा गोदाम लिमिटेडका सूचना अधिकारी तुलसी पोखरेलले कार्गो वेयर हाउसमा जडान गरिएका मेसिन पुराना र जीर्ण अवस्थाका भएकाले बेलाबखत समस्या आउने गरेको भए पनि कार्गो जाँचपासको काम नै रोकिने अवस्था भने नरहेको दाबी गर्नुभयो ।उहाँले भन्नुभयो, “स्क्यानर मेसिनमा देखिएको समस्या समाधान भएर प्रयोगमा आइसकेको छ । अहिले वेयर हाउसबाहिर रहेको तौल लिने मेसिनमा मात्रै समस्या रहेकाले नयाँ उपकरण जडानका लागि नेपाल नागरिक उड्डयन प्राधिकरणसँग भएको सम्भौता अनुसार नयाँ जडानको प्रक्रियासमेत चलिरहेको छ ।”",
      "link": "https://gorkhapatraonline.com/news/161068",
      "image": "https://gorkhapatraonline.com/storage/media/283936/conversions/Cargo-1-original-thumb.jpg"
    },
    {
      "slug": "161067",
      "title": "आर्थिक वर्ष सकिन लाग्दा आए एक दर्जन योजना र बजेट",
      "timestamp": 1750982400000,
      "source": "gp",
      "content": "आर्थिक वर्ष सकिनै लाग्दा बागमती प्रदेश सरकारले विभिन्न योजनाका नाममा बजेट विनियोजन गरेको छ ।",
      "longContent": "केदार तिमिल्सिनाबनेपा, असार १३ गते । आर्थिक वर्ष सकिनै लाग्दा बागमती प्रदेश सरकारले विभिन्न योजनाका नाममा बजेट विनियोजन गरेको छ । प्रदेश सरकार अन्तर्गतको सामाजिक विकास मन्त्रालयले चालु आव २०८१/८२ को अन्त्यमा सामाजिक विकास कार्यालय काभ्रेपलाञ्चोकमार्फत कार्यान्वयन गर्नका लागि झन्डै एक दर्जन नयाँ योजनामा बजेट विनियोजन गरेको हो । सामाजिक विकास मन्त्रालयले काभ्रेपलाञ्चोक, सिन्धुपाल्चोक, दोलखा र रामेछापका लागि चालु आवमा नै काम कार्यान्वयन तथा समापन गर्नका लागि विभिन्न नौ वटा योजनामा बजेट विनियोजन गरेको हो । मन्त्रालयले सामाजिक विकास कार्यालयमार्फत कार्यान्वयन गर्नका लागि काभ्रेपलाञ्चोकको भुम्लु गाउँपालिकामा रहेको अरुणोदय माविको भवन निर्माणका लागि २० लाख रुपियाँ विनियोजन गरेको छ । यस्तै जिल्लाकै नमोबुद्ध नगरपालिकामा रहेको बाल उज्ज्वल माविको विद्यालय पूर्वाधार शीर्षकमा २० लाख रुपियाँ, सिन्धुपाल्चोकको जुगल गाउँपालिकामा सम्बन्धित संस्थाका लागि भन्दै पाँच लाख, सरस्वती मावि बाह्रबिसे खेल मैदानका लागि २० लाख, बाल शिक्षा मावि बलेफीका लागि १० लाख रकम विनियोजन गरेको हो । त्यस्तै सिन्धुपाल्चोकको जुगल गाउँपालिकामा रहेको रामेश्वर मावि घेराबारका लागि सात लाख, ढाडे कालिकादेवी सामुदायिक भवन दोलखा शैलुङका लागि ३० लाख, सेतीदेवी मावि दोलखा भीमेश्वरको खेल मैदानका लागि २० लाख र मन्थली मावि रामेछापको हल निर्माणका लागि भन्दै २० लाख रुपियाँ रकम विनियोजन गरेको हो । मन्त्रालयले आवको अन्त्यमा यसै आवभित्रै योजना कार्यान्वयन गर्न भन्दै सातदेखि ३० लाख रुपियाँसम्म बजेट विनियोजन गरी योजना सम्बन्धित कार्यालयमा पठाएसँगै योजना कार्यान्वयनका लागि भन्दै चौतर्फी दबाबसमेत आउन थालेको छ । आवको आर्थिक कारोबार सकिन दुई साता मात्रै बाँकी रहँदा ती योजना कार्यान्वयन कसरी गर्ने भन्ने विषयमा कार्यालयमा अन्योल देखिएको छ । चालु आवका लागि छुट्याइएका अन्य योजनाको कार्य सम्पन्न गर्ने र सम्पन्न भएका योजनाको प्राविधिक प्रतिवेदनलगायतका काम गर्नुपर्ने भएकाले आवको अन्त्यमा छुट्याइएको योजनामा काम गर्न नसक्ने अवस्था रहेको सामाजिक विकास कार्यालय काभ्रेपलाञ्चोकले जनाएको छ । यता सामाजिक विकास मन्त्रालयका सूचना अधिकारी चन्द्रबहादुर श्रेष्ठले मन्त्रालयले नयाँ योजनामा नभई यसै आवमा कार्यान्वयनमा रहेका योजनामा मात्रै बजेट थप गरिएको दाबी गर्नुभयो । “हामीले यसै आवमा कार्यान्वयनमा गएका र बजेट अपुग भएर बजेट थप माग गरेका योजनामा मात्र बजेट थप गरेका हौँ, नयाँ योजना होइनन्,” श्रेष्ठले भन्नुभयो । उहाँले बजेट थप भएका योजनामा सम्बन्धित कार्यालयले काम गर्न सक्ने वा नसक्ने भन्ने निक्र्योल गरेर सक्ने भए कार्यान्वयनमा लैजाने र नसक्ने अवस्था रहेको खण्डमा सुरु नगर्ने बताउनुभयो । मन्त्रालयले हालै विनियोजन गरेको योजना र बजेटमा काम गर्नका लागि कार्यालयका प्राविधिक कार्यक्षेत्रमा नै गएर योजनाको प्राविधिक स्टिमेट तयार गर्नुपर्नेलगायतका काम गर्नुपर्ने भएकाले १० दिनभित्र यी काम गर्न सक्ने अवस्था नरहेको कार्यालयले जनाएको छ । यसैबिच मन्त्रालयले जेठ मसान्तमा गत असोज दोस्रो साता बाढीपहिरोबाट क्षतिग्रस्त विद्यालय भवनका लागि अस्थायी सिकाइ केन्द्र (टिएलसी) लगायतको काम गर्न भन्दै डेढ करोड रुपियाँ बजेट विनियोजन गरे पनि आवको अन्त्यमा बजेट पठाएको भन्दै कार्यालयले उक्त रकमको काम गर्न सकेको छैन ।",
      "link": "https://gorkhapatraonline.com/news/161067",
      "image": "https://gorkhapatraonline.com/storage/media/283935/conversions/Bagamati-Arthik-Mantralaya@-Hetauda-a-original-thumb.jpg"
    },
    {
      "slug": "161066",
      "title": "डाइपर र प्याड आयातमा नेपाल गुणस्तर अनिवार्य गर्न माग",
      "timestamp": 1750982400000,
      "source": "gp",
      "content": "भारतले नेपालबाट निर्यात हुने सेनेटरी प्याड र डाइपरमा बिआइएस (ब्युरो अफ इन्डियन स्ट्यान्डर्ड) अनिवार्य गरेको छ । त्यति मात्रै नभई अनिवार्य ट्रेडमार्क र बन्द प्याकेजिङ भएको मात्रै आयातका लागि अनुमति दिने गरेको छ ।",
      "longContent": "नवराज कट्टेलविराटनगर, असार १३ गते । भारतले नेपालबाट निर्यात हुने सेनेटरी प्याड र डाइपरमा बिआइएस (ब्युरो अफ इन्डियन स्ट्यान्डर्ड) अनिवार्य गरेको छ । त्यति मात्रै नभई अनिवार्य ट्रेडमार्क र बन्द प्याकेजिङ भएको मात्रै आयातका लागि अनुमति दिने गरेको छ । भारतबाट नेपालमा आयात हुने प्याड र डाइपरमा भने नेपालले अहिलेसम्म नेपाल गुणस्तर (एनएस) लगाएको छैन । नेपालका उद्योगीले भारतले लुज प्याकेजिङमा डाइपर र प्याड निर्यात गर्न पनि नदिने र बिआइस अनिवार्य गर्दासमेत नेपालले आयातमा कडाइका लागि नीति लिन नसकेको बताउँछन् । नेपालमा भने लुज प्याकेजिङमै डाइपर र प्याड आयात हुने गरेको गुनासो उद्योगीको छ । लुज प्याकेजिङमा आयात भएको सेनेटरी प्याड र डाइपर यहाँ आएपछि अनुकूल प्याकिङ भएर बजारमा पुग्ने गरेको हो । भारतले बिआइएस र प्याकेजिङ तथा ट्रेडमार्कको कुरा उठाएर २०८१ चैत २० देखि नेपालबाट निर्यात हुने सेनेटरी प्याड र डाइपरमा रोक लगाएको थियो । तीन महिनासम्म नेपालबाट निर्यात रोकिएपछि अहिले खुलेको छ । निर्यात खोल्नुअगाडि भारतका अधिकारीले नेपालका उद्योगको निरीक्षण गरेको उद्योगीले बताएका छन् । निर्यातका लागि पनि चार वटा उद्योगलाई मात्रै बिआइएस प्रदान गरिएको छ । नेपालका चार उद्योगमध्ये तीन वटा सुनसरी–मोरङ औद्योगिक कोरिडोरकै रहेका छन् । उद्योग परिसङ्घ कोशीका सदस्य तथा हेल्थ हाइजिनका सञ्चालक भावेश राठीका अनुसार जस्मिन हाइजिन, हेल्थ एन्ड हाइजिन र विराट हेल्थ इन्डस्ट्रिज र काठमाडौँको व्रजेश्वरी उद्योगले बिआइएस पाएका हुन् । जसमा जस्मिनले प्याड र डाइपर, व्रजेश्वरीले डाइपर, विराट हेल्थ र हेल्थ एन्ड हाइजिनले प्याड मात्रै निर्यात गर्न पाउने गरी बिआइस दिइएको राठीको भनाइ छ । निर्यातको बाटो खोलिएका वस्तु उत्पादन गरेर निकासी सुरु गरिसकेका उद्योगीले भारतबाट आयात हुने प्याड र डाइपरमा समेत उतिकै कसिलो नीति लिन आवश्यक रहेको सुझाव दिएका हुन् । जस्मिन हाइजिनका पुनित शारडाले नेपालमा उत्पादन हुने वस्तुको ट्रेडमार्क भारतबाट समेत लिनुपर्ने बाध्यतादेखि बिआइएस तथा प्याकेजिङका कुरा उठेको बताउनुभयो । त्यसरी नै नेपालले पनि भारतबाट आयात हुने प्याड र डाइपरका लागि कसिलो हुन जरुरी रहेको शारडाको भनाइ छ । नेपालका डाइपर र प्याड निर्यातमा बिआइएस अङ्कुश लगाएका कारण चालु आर्थिक वर्षमा निकासी घटेको भन्सार विभागको तथ्याङ्कमा देखिन्छ । चालु आवमा १२ करोड ५० लाखको प्याड र २१ करोड रुपियाँको डाइपर निर्यात भएको छ । गत वर्ष ४० करोड रुपियाँ बराबरको प्याड र २८ करोड रुपियाँ बराबरको डाइपर निर्यात भएको थियो । चालु आवको ११ महिनामा ९० करोड ३४ लाख रुपियाँ बराबरको प्याड र एक अर्ब एक करोड ३४ लाख रुपियाँ बराबरको डाइपर आयात भएको छ । गत वर्ष ९० करोड रुपियाँ बराबरको प्याड र एक अर्ब ४६ करोड २६ लाख रुपियाँ बराबरको डाइपर आयात भएको थियो । उद्योगीले यसअगाडिसम्म लुज प्याकेजिङमै निर्यात गर्न पाइने व्यवस्था भारतले बिआइएसमार्फत रोक लगाएको बताएका छन् । त्यति मात्रै नभई ट्रेडमार्क र बन्द (सानो) प्याकेजिङको वस्तु मात्रै निर्यात अनुमति दिने जनाएका हुन् ।",
      "link": "https://gorkhapatraonline.com/news/161066",
      "image": "https://gorkhapatraonline.com/storage/media/283934/conversions/pad-and-driver-original-thumb.jpg"
    },
    {
      "slug": "161062",
      "title": "बजेट कार्यान्वयनका आधार छन् : अर्थमन्त्री",
      "timestamp": 1750982400000,
      "source": "gp",
      "content": "उपप्रधानमन्त्री एवं अर्थमन्त्री विष्णुप्रसाद पौडेलले राष्ट्रिय सभाका सदस्यले आर्थिक वर्ष २०८२/८३ को बजेट कार्यान्वयनलाई लिएर आशङ्का र चिन्ता व्यक्त गरिरहनुभएका बेला बजेट कार्यान्वयन हुन सक्ने आधारसहित ल्याइएको बताउनुभएको छ ।",
      "longContent": "गोरखापत्र समाचारदाताकाठमाडौँ, असार १३ गते । उपप्रधानमन्त्री एवं अर्थमन्त्री विष्णुप्रसाद पौडेलले राष्ट्रिय सभाका सदस्यले आर्थिक वर्ष २०८२/८३ को बजेट कार्यान्वयनलाई लिएर आशङ्का र चिन्ता व्यक्त गरिरहनुभएका बेला बजेट कार्यान्वयन हुन सक्ने आधारसहित ल्याइएको बताउनुभएको छ । राष्ट्रिय सभा सदस्यले विगतमा तीन खण्डको दुई खण्ड मात्रै खर्च हुँदै आएको बजेटको पूर्ण कार्यान्वयन कसरी गर्ने सम्बन्धमा चासो व्यक्त गर्नुभएको छ । राष्ट्रिय सभामा उपप्रधानमन्त्री एवं अर्थमन्त्री पौडेलले विनियोजन विधेयक, २०८२ माथि विचार गरियोस् भन्ने प्रस्ताव प्रस्तुत गरेपछि सैद्धान्तिक छलफलमा भाग लिने सदस्यले बजेट निर्माणका लागि स्रोतको अभाव हुने र सुनिश्चित भएको स्रोतको समेत कार्यान्वयन हुन नसकेकोमा चिन्ता व्यक्त गर्नुभयो । अर्थमन्त्री पौडेलले बजेट कार्यान्वयनलाई लिएर चिन्ता व्यक्त गरिनु जायज रहे पनि कार्यान्वयन हुन सक्ने आधारसहित आएको बताउनुभयो । बिहीबार बैठकमा प्रतिपक्षी नेकपा माओवादी केन्द्रका सदस्य उर्मिला अर्यालले अर्थमन्त्रीको ध्यानाकर्षण गराउँदै भन्नुभयो, “घाटा बजेटको डर हुन्छ र फेरि त्यही बजेट पूर्ण कार्यान्वयन हुँदैन । तीन खण्डको दुई खण्ड मात्रै खर्च हुँदै आएका छन् । कार्यान्वयन हुन नसकेको बजेटलाई कसरी व्यवस्थापन गर्ने र पूर्ण कार्यान्वयन गर्ने हो ?”राष्ट्रिय सभामा नेकपा (एमाले) बाट निर्वाचित सदस्य गोपाल भट्टराईले बजेट यथार्थपरक हिसाबले आएको र विगतको बजेट लोकप्रियताको हिसाबले ठुलो आकारमा आएकाले कार्यान्वयनमा समस्या भएको जिकिर गर्नुभयो । उहाँले भन्नुभयो, “साउनदेखि नै योजनाको कार्यान्वयन प्रक्रिया सुरु हुने भनिएको छ । विगतमा मङ्सिर/पुसबाट मात्रै सुरु हुन्थ्यो । यस हिसाबले कार्यान्वयन भयो भने परिणाम दिन सक्छ ।” सभाका सदस्य तुलसाकुमारी दाहालले सुशासन, सेवा प्रवाह, विकास प्रतिकूल बन्दै गएको अवस्थामा राजनीतिक स्थायित्वलाई सुनिश्चित गर्ने लक्ष्यसहित बजेट आउनु सकारात्मक रहेको बताउनुभयो । उहाँले देश र जनताको आवश्यकता सम्बोधन चुनौतीपूर्ण बन्दै गएको अवस्थामा राजनीतिक स्थायित्व सुनिश्चित गर्ने आर्थिक, सामाजिक परिवर्तनको दृढ सङ्कल्पका साथ वर्तमान सरकारले बजेट विनियोजन गरेको र यसको सही रूपमा कार्यान्वयन हुनुपर्नेमा जोड दिनुभयो । माओवादी केन्द्रका प्रमुख सचेतक गोपीबहादुर सार्की अछामीले पहुँचवालाको क्षेत्रमा बजेट पुग्दा सन्तुलन मिलेको दाबी गरिनु उपयुक्त नभएको टिप्पणी गर्नुभयो । उहाँले भन्नुभयो, “समानीकरण अनुदान बढाउनुपर्नेमा घटाउनु र ससर्त अनुदान बढाइनुले सङ्घीयता सबलीकरण, राष्ट्रिय अर्थतन्त्र र पुँजी निर्माण तथा रोजगारी सिर्जना गर्ने लक्ष्य पूरा गर्दैन ।”‘आलोचनाबाट प्रतिपक्ष खुसी हुनु पर्छ’सैद्धान्तिक छलफलमा उठेका प्रश्नको जवाफ दिँदै अर्थमन्त्री पौडेलले सत्तापक्षको आलोचनाबाट प्रतिपक्षी खुसी हुनुपर्नेमा झनै आलोचना गरेकामा असन्तुष्टि व्यक्त गर्नुभयो । उहाँले भन्नुभयो, “सत्तापक्षलाई काखी च्यापेर बजेट नआउनु भनेको समानता र सन्तुलित रूपले बजेट विनियोजन गरिएको बुझ्नु पर्छ । यो बजेटले सत्तापक्ष र प्रतिपक्ष नहेरी स्रोतको सही विनियोजनलाई ध्यान दिएर परिचालन गरेको छ ।”दलित र उत्पीडित समुदायको पक्षमा बजेट नआएको सभाका सदस्य भुवनबहादुर सुनारको प्रश्नमा प्रस्टीकरण दिँदै अर्थमन्त्री पौडेलले भगत सर्वजित शिल्प उत्थानको माध्यमबाट दलित समुदायका परम्परागत सिप र पेसालाई आधुनिकीकरण गरी बजार प्रवर्धन गर्ने कार्यक्रम बजेटमा समावेश हुनुले सो दाबी खारेज गर्छ भन्नुभयो । उहाँले सो कार्यक्रममार्फत दलित र उत्पीडित समुदायको आर्थिक असमानता हटाएर सशक्त बनाउने तर्क गर्नुभयो ।बजेट कार्यान्वयनको विषयमा उहाँले विगतको अनुभवले बजेटको कार्यान्वयन नहुने र बजेटले गरेको अपेक्षा पूरा नहुने शङ्का जायज रहे पनि त्यसप्रति मन्त्रालय सचेत रहेको धारणा व्यक्त गर्नुभयो । उहाँले परिचालन र व्यवस्थापन गर्न सकिने स्रोत मात्रै अनुमान गरिएको र यसले कार्यान्वयनमा सहजता ल्याउने विश्वास व्यक्त गर्नुभयो ।  उहाँले भन्नुभयो, “बजेट कार्यान्वयनसँग सम्बन्धित मापदण्ड, कार्यविधि र निर्देशिकालाई अद्यावधिक गर्दै छौँ । बजेट पारित भएको भोलिपल्टैदेखि कार्यान्वयन जाने प्रतिबद्धता गरिएबमोजिम तयारी भइरहेका छन् । राष्ट्रिय सभाको अर्को बैठक असार १५ गते बस्ने गरी स्थगित भएको छ ।",
      "link": "https://gorkhapatraonline.com/news/161062",
      "image": "https://gorkhapatraonline.com/storage/media/283930/conversions/Bishnu-Paudel-original-thumb.jpg"
    },
    {
      "slug": "161050",
      "title": "राजश्व छली गर्ने विरुद्ध ७ करोड बिगो माग सहित मुद्दा दायर",
      "timestamp": 1750896000000,
      "source": "gp",
      "content": "चिनिलाई चामल भनेर बिक्री  वितरणमा संलग्न पश्चिम नवलपरासीका एक जना सहित चार जना विरुद्ध राजश्व अनुसन्धान कार्यालय बुटवलले मुद्दा दायर गरेको छ ।",
      "longContent": "विकास अधिकारीपश्चिम नवलपरासी, असार १२ गते । चिनिलाई चामल भनेर बिक्री  वितरणमा संलग्न पश्चिम नवलपरासीका एक जना सहित चार जना विरुद्ध राजश्व अनुसन्धान कार्यालय बुटवलले मुद्दा दायर गरेको छ । नवलपरासीको रामग्राम नगरपालिका वडा नम्बर ८ मा रहेको नवज्योति ट्रेडर्सले ३ करोड ४७ लाख बराबरको चिनीलाई चामल उल्लेख गरी बिक्रीका लागि विभिन्न ठाउँमा पठाउने गरेको फेला परेपछि सञ्चालक सौरभ यादव विरुद्ध उच्च अदालत तुलसीपुर, बुटवल इजलासमा मुद्दा दायर भएको हो । पछिल्लो समय उक्त ट्रेडर्सले सुर्खेतस्थित आगवन स्टोर्स एन्ड अर्डर सप्लायर्सका सञ्चालक पुष्पा शर्मालाई चामलको बिल बनाइ ११ लाख बढीको चिनी पठाएको अवस्थामा ट्रकसहित पक्राउ परेपछि उक्त अवैध कारोबार बाहिर आएको हो । ट्रक पक्राउ परेपछि थप अनुसन्धानका क्रममा तिन पटक सम्म चामलको बिल बनाएर चिनी पठाउने गरेको खुलेको राजस्व अनुसन्धान कार्यालय बुटवलका प्रमुख अनुसन्धान अधिकृत विवेक घिमिरेले जानकारी दिनुभयो ।अनुसन्धानका क्रममा मूल्य अभिवृद्धि करमा दर्ता नभएको र पटक पटक चामलको बिल बनाई अवैध रूपमा भन्सार चोरी पैठारी गरी ल्याइएको भारतीय चिनीको कारोबार गरेको देखिएकाले नवज्योति ट्रेडर्सका सञ्चालक यादवलाई ३ करोड ४७ लाख ६२ हजार बिगो कायम गरी शत प्रतिशत जरिवाना माग गरिएको छ । कुल ६ करोड ९५ लाख २५ हजार जरिवाना सहित कैद सजाय माग गरेर मुद्दा दायर गरिएको प्रमुख अनुसन्धान अधिकृत घिमिरेले बताउनुभयो । सामान खरिद गर्ने सुर्खेतस्थित आवागवन स्टोर्स एन्ड अर्डर सप्लायर्सका सञ्चालक पुष्पा शर्मा विरुद्ध पनि ११ लाख ७१ हजार बिगो कायम गरी शतप्रतिशत जरिवाना सहित मुद्दा दायर गरेको हो ।त्यस्तै अवैध सामान खरिद गर्ने फर्मलाई प्रत्यक्ष सघाएको अभियोगमा हिक्मतप्रसाद आचार्य विरुद्ध पनि पुष्पालाई हुने सजायको आधा सजाय माग गरिएको प्रमुख अनुसन्धान अधिकृत घिमिरेले बताउनुभयो । ट्रक चालक विनोद थापा भने ५० हजार धरौटीमा छुटेका छन् । भारतबाट नवलपरासीको सीमावर्ती क्षेत्र हुँदै चिनीको तस्करी हुने गरेको छ । तस्करी भएको चिनी विभिन्न गोदाममा भण्डार गरेर बिल भरपाई मिलाइ तस्करी हुँदै आएको स्थानीयको भनाइ छ ।",
      "link": "https://gorkhapatraonline.com/news/161050",
      "image": "https://gorkhapatraonline.com/storage/media/283909/conversions/sdshnfgn-original-thumb.jpg"
    },
    {
      "slug": "161039",
      "title": "सिङ्गापुरको उत्पादन क्षेत्र वार्षिकरूपमा ३.९ प्रतिशतले वृद्धि",
      "timestamp": 1750896000000,
      "source": "gp",
      "content": "सिङ्गापुरको उत्पादन क्षेत्रले मे महिनामा अघिल्लो वर्षको सोही अवधिको तुलनामा ३.९ प्रतिशतले वृद्धि गरेको छ । सिङ्गापुरको आर्थिक विकास बोर्डले बिहीबार सार्वजनिक गरेको तथ्याङ्कअनुसार, अघिल्लो महिना अर्थात् वैशाखमा यो वृद्धिदर ५.९ प्रतिशत रहेको थियो ।",
      "longContent": "सिङ्गापुर, असार १२ गते । सिङ्गापुरको उत्पादन क्षेत्रले मे महिनामा अघिल्लो वर्षको सोही अवधिको तुलनामा ३.९ प्रतिशतले वृद्धि गरेको छ । सिङ्गापुरको आर्थिक विकास बोर्डले बिहीबार सार्वजनिक गरेको तथ्याङ्कअनुसार, अघिल्लो महिना अर्थात् वैशाखमा यो वृद्धिदर ५.९ प्रतिशत रहेको थियो ।मौसमी रूपमा मिलाइएको मासिक आधारमा हेर्दा, कुल उत्पादन ०.४ प्रतिशतले घटेको देखिएको छ । तर, औषधीजन्य उत्पादनलाई बाहिर राख्दा, उत्पादनमा ०.७ प्रतिशतको वृद्धिदर देखिएको छ । उत्पादन वृद्धिमा यातायात प्रविधि क्षेत्र सबैभन्दा अगाडि रहेको छ, जसमा वार्षिकरूपमा २५.६ प्रतिशतको वृद्धि देखिएको छ । यस क्षेत्रभित्र हवाई प्रविधि उपक्षेत्रले ४३.६ प्रतिशतले वृद्धि गरेको छ, जुन हवाई जहाजका भागपुर्जा उत्पादन र वाणिज्यिक विमानहरूमा मर्मत, जाँच र सुधारका कार्य बढेका कारण भएको हो । जल तथा अपतटीय प्रविधि उपक्षेत्रमा पनि पानीजहाज कारखानाहरूमा गतिविधि बढेसँगै ५.३ प्रतिशतको वृद्धि भएको छ । यन्त्रनिर्माण, औषधीजन्य उत्पादन, विद्युतीय सामग्री निर्माण, र रासायनिक उत्पादन क्षेत्रहरूमा पनि वार्षिकरूपमा सकारात्मक वृद्धि देखिएको छ । तर, सामान्य उत्पादन क्षेत्रले भने अघिल्लो वर्षको तुलनामा घटावट देखाएको छ । रासस",
      "link": "https://gorkhapatraonline.com/news/161039",
      "image": "https://gorkhapatraonline.com/storage/media/283895/conversions/Singapore-original-thumb.jpg"
    },
    {
      "slug": "161020",
      "title": "सांसदबाट टेक एन्ड पे पिपिएको प्रावधान हटाउने घोषणा गरिनु महत्त्वपूर्ण उपलब्धि: इप्पान",
      "timestamp": 1750896000000,
      "source": "gp",
      "content": "स्वतन्त्र ऊर्जा उत्पादकहरूको संस्था (इप्पान) ले सांसदबाट टेक एन्ड पे पिपिएको प्रावधान हटाउने घोषणा गरिनु महत्त्वपूर्ण उपलब्धि भएको बताएको छ ।",
      "longContent": "काठमाडौँ, असार १२ गते । स्वतन्त्र ऊर्जा उत्पादकहरूको संस्था (इप्पान) ले सांसदबाट टेक एन्ड पे पिपिएको प्रावधान हटाउने घोषणा गरिनु महत्त्वपूर्ण उपलब्धि भएको बताएको छ । बिहीबार काठमाडौँमा पत्रकार सम्मेलन गर्दै इप्पानले सांसदबाट टेक एन्ड पे पिपिएको प्रावधान हटाउने घोषणा गरिनु महत्त्वपूर्ण उपलब्धि भएको बताएको हो । पत्रकार सम्मेलनमा इप्पानका वरिष्ठ उपाध्यक्ष मोहन डाँगीले बजेटमै टेक एन्ड पे पिपिए गर्ने घोषणा भएकोमा यसलाई परिवर्तन गरी वित्तीय जोखिम मूल्याङ्कनको आधारमा ऊर्जा खपत र निर्यात हुने यकिन भएका नेपाल विद्युत् प्राधिकरणले दायित्व भुक्तानी गर्न सक्ने सुनिश्चित भएका आयोजनाहरूको पिपिए गर्न सकिने उल्लेख गरिनु राम्रो पक्ष भएको बताउनुभयो । इप्पानले गरेको भद्र र शान्तिपूर्ण आन्दोलनबाटै टेक एन्ड पे पिपिएको प्रावधान हटाउने घोषणा गरिनुलाई महत्त्वपूर्ण रूपमा लिएको बताउनु भयो । टेक एन्ड पे पिपिएको प्रावधान हटेपछि नियमित रहेको र घोषणापछि बन्द भएको १० मेगावाट सम्मको पिपिएले निरन्तरता पाउने, प्राधिकरणले सार्वजनिक गरेको सूचना अनुसार थप पिपिए हुने तथा मन्त्री परिषदबाट पारित ऊर्जा विकास मार्गचित्र, २०८१ को आधारमा पिपिए खुला भई निजी क्षेत्रले ढुक्कका साथ लगानी गर्ने वातावरण निर्माण हुने अपेक्षा आफूहरूले गरेको बताउनुभयो । सरकारको १३ हजार ५०० मेगावाट आन्तरिक खपत गर्ने तथा १५ हजार मेगावाट विद्युत् निर्यात गर्ने योजनालाई सफल बनाउने दायित्व निजी क्षेत्रको पनि भएको बताउनु भयो । उहाँले भन्नुभयो, ‘सञ्चारमाध्यम र सञ्चारकर्मी, नीति निर्माता, विभिन्न राजनीतिक दलका प्रतिनिधि लगायतको साथ र सहयोगमा इप्पानले गरेको खबरदारी, वकालत, भेटघाट, ज्ञापन पत्र, बहस लगायतका पहिलो चरणको भद्र आन्दोलनकै कारण टेक एन्ड पे पिपिए हटाउने उपप्रधानमन्त्री एवं अर्थमन्त्री विष्णु पौडेलले २०८२ साल असार १० गते प्रतिनिधिसभामा घोषणा गर्नुभएको छ । बजेटमै टेक एन्ड पे पिपिए गर्ने घोषणा भएकोमा यसलाई परिवर्तन गरी वित्तीय जोखिम मूल्याङ्कनको आधारमा ऊर्जा खपत र निर्यात हुने यकिन भएका नेपाल विद्युत् प्राधिकरणले दायित्व भुक्तानी गर्न सक्ने सुनिश्चित भएका आयोजनाहरूको पिपिए गर्न सकिने उल्लेख गरिएको छ । संसदमा स्पष्ट रूपमा सम्माननीय प्रधानमन्त्रीले टेक एन्ड पे पिपिए हटाइएको र माननीय अर्थमन्त्रीले संशोधनको प्रस्तावसहित निजी क्षेत्रलाई प्रवर्धन गर्ने अभिव्यक्ति दिनुभएको छ । संसद्मा बहुमत रहने सरकारले ल्याएको बजेट विशेष अवस्थामा पनि परिवर्तन नहुने विगतको परम्परा रहेकोमा सबैको साथसहित इप्पानले गरेको भद्र र शान्तिपूर्ण आन्दोलनबाटै टेक एन्ड पे पिपिएको प्रावधान हटाउने घोषणा गरिनुलाई हामीले एउटा महत्त्वपूर्ण उपलब्धिको रूपमा लिएका छौँ । टेक एन्ड पे पिपिएको प्रावधान हटेपछि नियमित रहेको र घोषणापछि बन्द भएको १० मेगावाट सम्मको पिपिएले निरन्तरता पाउने, प्राधिकरणले सार्वजनिक गरेको सूचना अनुसार थप पिपिए हुने तथा मन्त्री परिषदबाट पारित ऊर्जा विकास मार्गचित्र, २०८१ को आधारमा पिपिए खुला भई निजी क्षेत्रले ढुक्कका साथ लगानी गर्ने वातावरण निर्माण हुने अपेक्षा हामीले गरेका छौँ । सरकारको १३ हजार ५०० मेगावाट आन्तरिक खपत गर्ने तथा १५ हजार मेगावाट विद्युत् निर्यात गर्ने योजनालाई सफल बनाउने दायित्व निजी क्षेत्रको पनि भएकोले यसका लागि हामी तयार रहेको तथा सरकारका विभिन्न मन्त्रालय र निकायका साथै विद्युत् प्राधिकरण लगायतबाट समेत यो लक्ष्य हासिल गर्नका लागि लगानीको उचित वातावरण निर्माण गरी सबै किसिमको सहजीकरण हुने अपेक्षा हामीले गरेका छौँ ।’पत्रकार सम्मेलनमा बोल्दै इप्पानका अध्यक्ष गणेश कार्कीले निजी क्षेत्रले उत्पादन गरेका बिजुली अहिले पनि ट्रान्समिट हुन नसकेको बताउनु भयो । ट्रान्समिसन लाइन बनाउन निजी क्षेत्रलाई दिनुपर्ने बताउनुभयो । उहाँले भन्नुभयो, ‘अहिले पनि हाम्रा थुप्रै बिजुलीहरू उत्पादन भए पनि ट्रान्समिट भएका छैनन् । दोर्दी कोरिडोरमै झन्डै १ सय ५० मेगावाट जतिका आयोजनाहरू छन् होला । २०७५ सालमा बने ट्रान्समिसन लाइन आजसम्म बिजुली किनिदिएको छैन । ट्रान्समिसन लाइनमा नेपालका निजी क्षेत्रहरूलाई दिनुपर्छ । हामी बनाउँछौँ भनिरहेका छौँ । उत्पादन र खपतलाई सन्तुलन हुने गरी पिपिए गरिने छ भनिएको थियो । वास्तवमा उत्पादन भनेको कति र खपत भनेको कति ?’ उहाँले उत्पादन र खपतलाई सन्तुलन हुने गरी पिपिए हुनुपर्ने बताउनुभयो ।",
      "link": "https://gorkhapatraonline.com/news/161020",
      "image": "https://gorkhapatraonline.com/storage/media/283877/conversions/dfjmdghmdgh,-m-original-thumb.jpg"
    },
    {
      "slug": "160921",
      "title": "इलाममा चिया पर्यटन : सम्भावना छ, लगानी छैन",
      "timestamp": 1750896000000,
      "source": "gp",
      "content": "नेपालमा इलाम भन्नेबित्तिकै चिया र चिया भन्नेबित्तिकै इलाम । पछिल्लो समय इलाम र चिया एकअर्काका पर्याय जस्तै हुन थालेका छन् । इलाम भित्रिने आन्तरिक तथा बाह्य पर्यटक रमाउने पहिलो रोजाइ नै चिया हो ।",
      "longContent": "कोकिला ढकालइलाम, असार १२ गते । नेपालमा इलाम भन्नेबित्तिकै चिया र चिया भन्नेबित्तिकै इलाम । पछिल्लो समय इलाम र चिया एकअर्काका पर्याय जस्तै हुन थालेका छन् । इलाम भित्रिने आन्तरिक तथा बाह्य पर्यटक रमाउने पहिलो रोजाइ नै चिया हो । इलाम प्रवेश गर्दैगर्दा देखिने सुन्दर कन्याम चिया बगानले हरेक पर्यटकको मन लोभ्याउँछ, चिया टिप्ने, फोटो भिडियो खिच्ने र चियासँग लुकामारी खेल्ने त सबैका लागि सामान्य जस्तै बनेको छ तर चियासँग रमाउने पर्यटकलाई चियाको जिल्लाले के दिन सक्छ भन्ने चाँहि चियासँग जोडिएका इलामका स्थानीय तहलाई फरक विषय भएको छ । देशकै पुरानो चिया बगान रहेको इलाम नगरपालिकाले यो पुरानो बगानलाई कसरी जोगाउने र संरक्षण गर्ने भन्ने पाटो केलाउन थालेको छ । मासिँदै गएको पुरानो बगानमा चियाका नयाँ बिरुवा लगाउने नीतिमा नगरपालिका लागेको छ । नगरपालिकाले आगामी आवदेखि इलाम भित्रिने पर्यटकलाई निःशुल्क चिया खुवाउन विभिन्न स्थानमा चिया स्टेसन बनाउने नीति तथा कार्यक्रममै उल्लेख पनि गरेको छ । विसं १९२० मा रोपिएको इलामको चिया बगान देशकै लागि पुरानो र अध्ययन अनुसन्धानकर्ताका लागि अध्ययनयोग्य छ । बगानकै बिचमा विसं १९३५ मा स्थापना भएको चिया कारखाना पनि देशकै पुरानो कृषि कारखाना भएको बताइन्छ । यो बगानलाई अध्ययन केन्द्रका रूपमा समेत राख्न इलाम नगरपालिकाले सङ्घीय सरकारलाई माग गरिरहेको छ । “सरकारले निजीकरण गरेको छ तर यो बगान जीर्ण अवस्थामा छ, चियाका पुराना बोट मासिइसकेका छन्, निजीकरणपछि लिनेले बगान संरक्षणमा ध्यान दिएको छैन,” इलाम नगरपालिकाका प्रमुख केदार थापाले भन्नुभयो, “यहाँको चिया इलामको गहना हो । यो जिल्लावासीलाई मात्र होइन इलाम भित्रिने पर्यटकका लागि पनि उत्तिकै महत्वपूर्ण छ । अब चियालाई पर्यटकको मुख्य आकर्षकको केन्द्र बनाउनु पर्छ भनेर हामी लागिरहेका छौँ ।”उता चियाकै राजधानी भनेर चिनिने सूर्योदय नगरपालिकाका चिया बगानमा बर्सैंभर आन्तरिक तथा बाह्य पर्यटक देखिने गरेका छन् । विभिन्न देशका राजदूतदेखि विभिन्न कामले आउने विदेशी नागरिक यहाँको चियामा रमाउँछन् । विषेशतः  यहाँको चियाले नै पर्यटकलाई लोभ्याउने गरेको सूर्योदय नगरपालिका प्रमुख रणबहादुर राई बताउनुहुन्छ  ।  “सूर्योदय नगरपालिका घुम्न आउने विदेशी पर्यटकलाई चिया टिप्ने व्यवस्थादेखि चिया चखाउने गरिएको छ,” नगरप्रमुख राईले भन्नुभयो, “प्रदेश सरकारको सहयोगमा स्थापना भएको कन्यामको टी टेस्टिङ सेन्टरले विदेशी क्रेता भित्र्याउन सहयोग गरेको छ । यसले इलाममा उत्पादित चियालाई बजारीकरणका लागि पनि सहयोग गर्छ भन्ने हाम्रो अपेक्षा छ ।” हेर्दा सुन्दर देखिए पनि चियाको भित्री पाटो के छ भन्ने कुरा इलाम भित्रिने पर्यटकलाई जानकारी गराउन सक्नुपर्ने केचना–कञ्चनजङ्घा पर्यटन प्रवर्धन समितिका कार्यकारी निर्देशक केशवकुमार द्यौराली बताउनुहुन्छ । “चिया रोप्ने, गोड्ने, टिप्ने, त्यसलाई तयारी चिया बनाउन गरिने प्रशोधन र परीक्षण सबै कुरा दिन सक्दा मात्र साँच्चै चिया पर्यटन पूरा गर्न सकिन्छ,” द्यौरालीले भन्नुभयो, “तल्लो तहसम्म स्थानीय तहहरू पनि पुग्न सकेका छैनन् । राज्यले त्यहाँ लगानी गर्न आवश्यक छ ।” द्यौरालीले चिया पर्यटनका लागि चिया बगान पनि सुरक्षित बनाउनुपर्ने बताउनुभयो । जिल्लामा चिया पर्यटनको सम्भावना राम्रो भए पनि त्यसमा कसैको पनि खासै तत्परता नदेखिएको होटेल सङ्घ इलामका अध्यक्ष देवी पौड्यालको भनाइ छ । “चिया क्षेत्रमा घुमाउन लाने, उतै बास बसाउने, चिया टिपाउने, प्रशोधन देखाउने, इलामबाट फर्कनेलाई कोसेली तयार गर्ने यी काम कम भएका छन् ।” पौड्यालले भन्नुभयो, “चिया बगानमा गएर फोटो खिच्ने मात्र चिया पर्यटन भनेर हाम्रो बुझाइ गलत छ ।”स्थानीय उत्पादन हुने सल्लोका काठ, बाँसबाट ससाना बाकस बनाएर थोरै मूल्यमा पाइने गरी चियाको कोसेली तयार गर्न सक्दा त्यसले किसानको पनि आयआर्जनमा सहयोग पुग्ने पौड्यालको बुझाइ छ । चियाको अध्ययन अनुसन्धानमा आउनेले लामो समय चिया क्षेत्रमै बिताउने हुँदा सरकारी र निजी दुवै क्षेत्रले चियामा लगानी बढाउन आवश्यक रहेको उद्योग वाणिज्य सङ्घ इलामका अध्यक्ष कृष्ण पौड्याल बताउनुहुन्छ । “सम्भावना राम्रो छ, एक/दुई उद्योगलाई मात्र पनि पर्यटन क्षेत्रमा लगानी गर्न प्रोत्साहित गर्न सक्दा चियामा दिन बिताउने पर्यटक धेरै भित्रिन सक्छन्,” अध्यक्ष पौड्यालले भन्नुभयो, “कोही लगानीकर्ता यस क्षेत्रमा आउन चाहान्छ  भने हामी सहयोग गर्न तत्पर छौँ ।”",
      "link": "https://gorkhapatraonline.com/news/160921",
      "image": "https://gorkhapatraonline.com/storage/media/283654/conversions/chinies-ambesder-(1)-original-thumb.jpg"
    },
    {
      "slug": "160919",
      "title": "सिमेन्ट बोर्ड उद्योग सञ्चालनमा",
      "timestamp": 1750896000000,
      "source": "gp",
      "content": "छोटो समयमै घर तथा भवन निर्माणमा प्रयोग गरिने सिमेन्ट बोर्ड उत्पादन गर्ने उद्योग सञ्चालनमा आएको छ । रौतहटको गौशालामा रहेको एभरेस्ट फाइबर बोर्ड सिमेन्ट उद्योगले यस प्रकारको बोर्ड उत्पादन सुरु गरेको हो ।",
      "longContent": "गोरखापत्र समाचारदाता काठमाडौँ, असार १२ गते । छोटो समयमै घर तथा भवन निर्माणमा प्रयोग गरिने सिमेन्ट बोर्ड उत्पादन गर्ने उद्योग सञ्चालनमा आएको छ । रौतहटको गौशालामा रहेको एभरेस्ट फाइबर बोर्ड सिमेन्ट उद्योगले यस प्रकारको बोर्ड उत्पादन सुरु गरेको हो । राजधानीमा बुधबार आयोजित कार्यक्रममा उद्योग, वाणिज्य तथा आपूर्तिमन्त्री दामोदर भण्डारीले उद्योग सञ्चालनको उद्घाटन तथा त्यसका उत्पादन औपचारिक रूपमा सार्वजनिक गर्नुभएको हो । उद्योगले नेपालमा पहिलो पटक यस प्रकारको बोर्ड उत्पादन सुरु भएको दाबी गरेको छ । कार्यक्रममा मन्त्री भण्डारीले यस किसिमको उद्योग सञ्चालनमा आउँदा आयात प्रतिस्थापन मात्र हुने नभई निर्माण क्षेत्रलाई समेत सहयोग पुग्ने बताउनुभयो । उत्पादनमुखी उत्पादनलाई सरकारले प्राथमिकतामा राखेको अवस्थामा यस्तो उद्योग सञ्चालनमा आउनु नेपालको औद्योगिक विकासमा महत्वपूर्ण हुने उहाँको धारणा थियो । उद्योगको प्रमुख लगानीकर्तामध्येको आइएमई गु्रपका अध्यक्ष चन्द्रप्रसाद ढकालले स्वदेशी कच्चा पदार्थको प्रयोग गरी उद्योग सञ्चालनमा ल्याइएको जानकारी दिनुभयो । नेपालमै अन्तर्राष्ट्रियस्तरको निर्माण सामग्री उत्पादन सम्भव छ भन्ने सन्देश यस उद्योगले दिएको उहाँको धारणा छ । करिब डेढ अर्ब रुपियाँ लगानीमा सञ्चालित उद्योगले स्वचालित प्रणालीमार्फत बोर्डको उत्पादन गरिरहेको जनाइएको छ । दैनिक ७५ हजार वर्गफिट सिमेन्ट फाइबर बोर्ड उत्पादन क्षमता रहेको उद्योगका उत्पादन भवनको बाहिरी भाग, फल्स सिलिङ, आधुनिक भान्सा, इको प्यानललगायतका संरचनामा उपयोगी हुने उद्योगले जनाएको छ । उद्योग सञ्चालनमा आउँदा दुई सय जनाले रोजगारी पाएका छन् ।",
      "link": "https://gorkhapatraonline.com/news/160919",
      "image": "https://gorkhapatraonline.com/storage/media/283652/conversions/ime-everest-industry-original-thumb.jpg"
    },
    {
      "slug": "160918",
      "title": "गभर्नर पौडेलको सम्पत्ति सार्वजनिक",
      "timestamp": 1750896000000,
      "source": "gp",
      "content": "नेपाल राष्ट्र बैङ्कको गभर्नरमा नियुक्त भएको एक महिनामा प्राडा विश्वनाथ पौडेलले आफ्नो सम्पत्ति विवरण सार्वजनिक गर्नुभएको छ । सार्वजनिक सम्पत्ति विवरण अनुसार उहाँसँग हाल साढे १७ करोड रुपियाँभन्दा बढीको सम्पत्ति रहेको छ ।",
      "longContent": "गोरखापत्र समाचारदाताकाठमाडौँ, असार १२ गते । नेपाल राष्ट्र बैङ्कको गभर्नरमा नियुक्त भएको एक महिनामा प्राडा विश्वनाथ पौडेलले आफ्नो सम्पत्ति विवरण सार्वजनिक गर्नुभएको छ । सार्वजनिक सम्पत्ति विवरण अनुसार उहाँसँग हाल साढे १७ करोड रुपियाँभन्दा बढीको सम्पत्ति रहेको छ । यसमा सबैभन्दा ठुलो हिस्सा सेयर लगानीको छ । गभर्नर पौडेलले सार्वजनिक गरेको सम्पत्ति विवरणमा १४ करोड पाँच लाख ६७ हजार रुपियाँ बराबरको सेयर लगानी, दुई करोड रुपियाँभन्दा बढीको घरजग्गा, करिब २७ लाख रुपियाँ बैङ्क खातामा नगद बचत, ४५ तोला सुन, १५ लाख बराबरको हिरा र चारपाङ्ग्रे सवारीसाधन समावेश छ ।राष्ट्र बैङ्कमा पेस गरिएको विवरण अनुसार सेयर लगानीमा मुख्य सम्पत्ति रहेका गभर्नर पौडेल सात कम्पनीमा प्रवर्धक (संस्थापक) लगानीकर्ता रहनुभएको छ । ती कम्पनीमा सानिमा बैङ्क, सानिमा हाइड्रोपावर, सानिमा मिडल तमोर, ग्लोबेको प्रालि, संयुक्त ऊर्जा हाइड्रोपावर, चितवन इनर्जी र ग्लोबेको प्रालिमा श्रीमती प्रतिभा शर्माको नाममा समेत लगानी गरिएको उक्त विवरणमा उल्लेख छ ।यस्तै गभर्नरकी श्रीमती प्रतिभा शर्माको नाममा ललितपुरको सैँबुमा एक करोड ५५ लाख रुपियाँ मूल्यको जग्गा र नवलपरासीको गैँडाकोटमा ६० लाख मूल्यको जग्गा रहेको उल्लेख गरिएको छ । त्यस्तै ४४ लाख रुपियाँ मूल्यको सुजुकी ब्रान्डको चारपाङ्ग्र्रे गाडी पनि प्रतिभा शर्माको नाममा रहेको छ ।गभर्नर पौडेल दम्पतीको नाममा संयुक्त रूपमा छ वटा बैङ्क खाता छन् । तीमध्ये दुई वटा डलर खाता छन् । सानिमा बैङ्कमा रहेको डलर खातामा पाँच हजार ५१६ अमेरिकी डलर, बाँकी खातामा गरी २६ लाख ८६ हजार नेपाली रुपियाँ बचत रहेको सम्पत्ति विवरणमा उल्लेख छ । उहाँले नगद सम्पत्ति आफ्नो स्वआर्जनबाट आर्जन गरिएको विवरणमा उल्लेख गर्नुभएको छ ।गभर्नर पौडेलसँग ४५ तोला सुन र १५ लाख रुपियाँ बराबरको हिरा रहेको विवरणमा उल्लेख गरिएको छ । सुनको मूल्य विवरण भने खुलाइएको छैन । सम्पत्तिको स्रोतबारे गभर्नर पौडेलले स्वआर्जन र पैतृक सम्पत्ति दुवै रहेको विवरणमा उल्लेख गर्नुभएको छ ।",
      "link": "https://gorkhapatraonline.com/news/160918",
      "image": "https://gorkhapatraonline.com/storage/media/283651/conversions/Biswo-Nath-Poudel-1747797300-original-thumb.jpg"
    },
    {
      "slug": "161359",
      "title": "चोभार गल्छीमाथि गेग्य्रान : सफाइमा विस्फोटक प्रयोग नहुने",
      "timestamp": 1751155200000,
      "source": "gp",
      "content": "काठमाडौँ कीर्तिपुर वडा नं. ६ र ललितपुर महानगरपालिका वडा नं. १८ स्थित बागमती नदीको बहाव क्षेत्रमा थुप्रिएको गेग्य्रान व्यवस्थापनका सन्दर्भमा सरोकारवाला निकायले अध्ययन सुरु गरेका छन्",
      "longContent": "काठमाडौँ, असार १५ गते । काठमाडौँ कीर्तिपुर वडा नं. ६ र ललितपुर महानगरपालिका वडा नं. १८ स्थित बागमती नदीको बहाव क्षेत्रमा थुप्रिएको गेग्य्रान व्यवस्थापनका सन्दर्भमा सरोकारवाला निकायले अध्ययन सुरु गरेका छन् । सहरी विकास मन्त्रालय अन्तर्गत अधिकार सम्पन्न बागमती सभ्यता एकीकृत विकास समिति, नेपाली सेनासहितका निकायले चोभार गल्छीदेखि माथिल्लो भागमा रहेको क्षेत्रमा थुप्रिएका ढुङ्गा, माटो र बालुवा हटाउनका लागि अध्ययन आरम्भ गरेको हो । यसअघि अधिकार सम्पन्न बागमती सभ्यता एकीकृत विकास समिति, गृह मन्त्रालय अन्तर्गत राष्ट्रिय विपत् जोखिम न्यूनीकरण तथा व्यवस्थापन प्राधिकरण, ललितपुर महानगर र कीर्तिपुर नगरपालिकाको टोलीले स्थलगत अध्ययन गरेका छन् । नेपाली सेनाका सूचना अधिकारी सहायक रथी राजाराम बस्नेतका अनुसार सेनाले चोभारको गल्छीभन्दा माथि रहेका ढुङ्गा र गेग्य्रानबारे अध्ययन गरिरहेको जानकारी दिँदै चाँडै निष्कर्षमा पुग्ने बताउनुभयो । २०८१ असोज १० देखि १३ गतेसम्मको भीषण वर्षा र बाढीले चोभार गल्छीको माथिल्लो भागमा ठुला ढुङ्गा, लेदो र बलौटे माटो ठोस भएर बसेको छ । ‘खन्ने होइन, सफाइ मात्रै गर्ने हो’वर्षा र बाढीको प्रताडना सुरु भएसँगै चोभार गल्छीभन्दा माथिल्लो भागमा रहेको गेग्य्रानले बागमती नदी थुनिने जोखिम छ । अधिकारसम्पन्न बागमती सभ्यता एकीकृत विकास समितिका सूचना अधिकारी एवं आयोजना उपनिर्देशक उद्धव नेपालका अनुसार ललितपुर महानगरपालिका वडा नं. १८ र कीर्तिपुर नगरपालिका वडा नं. ६ को पत्र एवं सिफारिसपत्र अनुसार बागमती नदीको निकास रहेको ललितपुर–१८ र कीर्तिपुर–६ बिचको चोभार क्षेत्र अन्तर्गत चोभार गल्छीमा दुवै किनारातर्फबाट पहिरो जाँदा सतह करिब दुई मिटरमाथि उठेपछि अध्ययन थालिएको हो । उपनिर्देशक नेपालले पहिरोका कारण गल्छीमा झरेको ठुला ठुला ढुङ्गा र थुप्रिएको माटोका कारण बहाव अवरुद्ध हुँदा वर्षायामअगावै नहटाए उक्त खण्ड अन्तर्गत सक्षम बस्तीलगायत आसपासका क्षेत्रमा खतराको सम्भावना रहेको प्रस्ट पार्नुभयो । उहाँले सोही विषयको जानकारी आएपछि पहिरो र ढुङ्गा व्यवस्थापन गर्नका लागि समितिले प्राविधिक अनुगमन एवं निरीक्षण हुँदा चोभार गल्छीभन्दा माथि ढुङ्गा खसेको र थप खस्न सक्ने अवस्था रहेको जानकारी समावेश गरी प्राविधिक प्रतिवेदन प्राप्त भएको हुनाले जोखिमको पहिचान एवं आकलन तथा आवश्यक व्यवस्थापनका लागि पहल गरिएको प्रस्ट पार्नुभयो ।उपनिर्देशक नेपालले भन्नुभयो, “दायाँबायाँ किनारातर्फ हाल कुनै पनि संरचना बनाउने, खन्ने कार्य नगरी चोभार गल्छीभन्दा माथि नदीको बिचमा खसेका ठुला ठुला ढुङ्गा विस्फोटक पदार्थको प्रयोग नगरी नेपाली सेनाबाट मेसिन र मानवीय जनशक्ति प्रयोग गरेर हटाउने तथा उक्त क्षेत्रको सांस्कृतिक एंव ऐतिहासिक महत्वमा कुनै असर नपुग्ने गरी कार्य हुने भएकाले कीर्तिपुर नगरपालिकाबाट आवश्यक समन्वय एवं सहयोगका लागि अनुरोध गरिएको छ ।”यसैबिच चोभार गल्छीभन्दा माथि रहेको गेग्य्रान हटाउने गृहकार्य भइरहँदा कीर्तिपुर नगरपालिकामा मङ्गलबार सार्वजनिक सुनुवाइ राखिएको छ । नगर उपप्रमुख शुभलक्ष्मी शाक्य (सुनिता) ले ऐतिहासिक र पुरातात्त्विक महत्वको चोभार गल्छीभन्दा माथिका ढुङ्गा हटाउने सन्दर्भमा निर्णय नभएको बताउँदै ऐतिहासिक पक्षलाई हेर्नुपर्ने बताउनुभयो । उहाँले चोभार गल्छी खोल्ने कुरामा आफ्नो सहमति नहुने बताउँदै सफाइ गर्ने सन्दर्भमा निर्णय हुने बाँकी रहेको जानकारी दिनुभयो ।",
      "link": "https://gorkhapatraonline.com/news/161359",
      "image": "https://gorkhapatraonline.com/storage/media/284453/conversions/Chovar-original-thumb.jpg"
    },
    {
      "slug": "161358",
      "title": "अमेरिकामा जन्मेकै आधारमा नागरिकता नपाइने",
      "timestamp": 1751155200000,
      "source": "gp",
      "content": "अमेरिकाको सर्वोच्च अदालतले राष्ट्रपतिको कार्यकारी अधिकार सीमित नगर्न आदेश जारी गरेको छ । यो आदेश जारी भएसँगै त्यहाँका तल्ला अदालतले राष्ट्रपतिको कार्यकारी आदेशमाथि अङ्कुश लगाउन नपाउने भएका छन् ।",
      "longContent": "गोरखापत्र समाचारदाताकाठमाडौँ, असार १५ गते । अमेरिकाको सर्वोच्च अदालतले राष्ट्रपतिको कार्यकारी अधिकार सीमित नगर्न आदेश जारी गरेको छ । यो आदेश जारी भएसँगै त्यहाँका तल्ला अदालतले राष्ट्रपतिको कार्यकारी आदेशमाथि अङ्कुश लगाउन नपाउने भएका छन् । राष्ट्रपति डोनाल्ड ट्रम्पले ह्वाइटहाउसको पत्रकार सम्मेलन कक्षमा पत्रकारलाई सम्बोधन गर्दै यसलाई ‘ठुलो, अद्भुत निर्णय’ भएको बताउनुभएको सिएनएनले जनाएको छ । उहाँले आफ्नो प्रशासन त्यस फैसलाका कारण निकै हर्षित बनेको बताउँदै भन्नुभयो, “संविधान, शक्ति पृथकीकरण र कानुनी राजका लागि एउटा यो ऐतिहासिक विजय हो ।”सर्वोच्च अदालतले अब अमेरिकी भूमिमा जन्मेका सबैलाई नागरिकता नदिनका लागि बाटो खोलिदिएको छ । न्यायाधीश एमी कोनी ब्यारेटले ट्रम्पको जन्मसिद्ध नागरिकतामा अझै व्यापक रोक लगाउन राज्यहरूका लागि ढोका खोलिदिनुभएको छ । राष्ट्रपति ट्रम्पले अदालतको आदेशले जन्मका आधारमा पाइने नागरिकताको छलमाथि अप्रत्यक्ष रूपमा, कडा प्रहार भएको बताउँदै उहाँले त्यस निर्णयले आप्रवासन प्रक्रियाको घोटाला रोक्ने दाबी गर्नुभयो । महान्यायाधिवक्ता पाम बोन्डीले अमेरिकाले जन्मका आधारमा दिइने नागरिकताको व्यवस्था अन्त्य गर्ने वा कायमै राख्ने विषयमा सर्वोच्च अदालतले अक्टोबरमा निर्णय गर्ने जानकारी दिनुभयो । अमेरिकामा जन्मिएका कुनै पनि नागरिक स्वतः त्यहाँको नागरिक हुने व्यवस्थाविरुद्ध ट्रम्पले एक कार्यकारी आदेश जारी गर्दै रोक लगाउनुभएको थियो । सो निर्णयलाई तल्लो अदालतका न्यायाधीशले रोक लगाएका थिए । अब राष्ट्रपति ट्रम्पको आदेश ३० दिनपछि लागु हुने छ । ट्रम्पले भन्नुभयो, “अब आफ्ना नीति चाँडो कार्यान्वयन गर्ने छु । सर्वोच्च अदालतको यो फैसला देशका लागि अत्यन्त राम्रो छ ।”अब आमा अवैध रूपमा अमेरिकामा बसोबास गरिरहेको अवस्थामा उनले अमेरिकामा जन्माएको बच्चाले अमेरिकी नागरिकता पाउने छैन । त्यसै गरी आमाको अमेरिकी बसाइ वैध भए पनि उनी अस्थायी अनुमतिमा बसिरहेको अवस्थामा जन्मिएको बच्चाले पनि नागरिकता पाउने छैन । बच्चाको जन्म समयमा बाबु अमेरिकी नागरिक वा वैध स्थायी निवासी होइनन् भने पनि बच्चाले अमेरिकी नागरिकता नपाउने समाचारमा जनाइएको छ ।",
      "link": "https://gorkhapatraonline.com/news/161358",
      "image": "https://gorkhapatraonline.com/storage/media/284452/conversions/trump_XtY53SLQ4N-original-thumb.jpg"
    },
    {
      "slug": "161357",
      "title": "पाँचखाल खानेपानी सेवा सुरु",
      "timestamp": 1751155200000,
      "source": "gp",
      "content": "पाँचखाल सहरी खानेपानी तथा सरसफाइ आयोजनाले सेवा सुरु गरेको छ ।",
      "longContent": "काठमाडौँ, असार १५ गते । पाँचखाल सहरी खानेपानी तथा सरसफाइ आयोजनाले सेवा सुरु गरेको छ । यो देशमा सञ्चालित सबैभन्दा ठुलो मेलम्ची खानेपानी आयोजनापछिको दोस्रो खानेपानी आयोजना हो । आयोजनाबाट काभ्रेपलाञ्चोकको पाँचखाल नगरपालिकाका छ हजार ३७ घरधुरीका ३१ हजार सर्वसाधारण लाभान्वित हुने भएका छन् । सेवा प्रवाह सुरु भएसँगै नगरपालिकाका १३ वटा वडामध्ये १० वटाका नागरिकले सुरक्षित खानेपानीको सेवा लिन सुरु गरेका छन् । यस आयोजनाले पाँचखाल नगरपालिकाको वडा नं. २, ३, ४, ६, ७, ८, ९, १०, ११ र १२ मा पानी प्रवाह सुरु गरेको हो । आयोजनाका निर्देशक इ. राजेन्द्रप्रसाद सापकोटाले सम्पूर्ण काम सम्पन्न गरी सेवा प्रवाह सुरु गरिएको जानकारी दिनुभयो । उहाँका अनुसार निर्माण चरण अन्तर्गतका सबै संरचनाको काम सम्पन्न भइसकेको प्रमाणीकरण तथा जाँच गरी सेवा प्रवाह सुरु गरिएको हो । पाँचखाल नगरपालिकाका नगर प्रमुख महेश खरेलले पाँचखाल सहरी खानेपानी तथा सरसफाइ आयोजनाको पानी पाँच हजार उपभोक्ताको धारामा आइसकेको जानकारी दिनुभयो । लक्षित बाँकी उपभोक्ताको धारामा छिट्टै पानी पुग्ने बताउँदै उहाँले भन्नुभयो, “विश्व स्वास्थ्य सङ्गठनको मापदण्ड अनुसारको पानी वितरण गरिएको छ । यस पानीलाई निर्मलीकरण गरिरहनु पर्दैन ।”सापकोटाले आयोजनाबाट राष्ट्रिय खानेपानी गुणस्तर मापदण्ड अनुसारको पानी चौबिसै घण्टा उपलब्ध हुने बताउनुभएको छ । भुम्लु गाउँपालिका–१०, बिमिरेस्थित सुनकोशी नदी किनारमा इनार तथा लिफ्टिङ प्रणालीमार्फत यो आयोजना निर्माण गरिएको हो । उहाँले यो आयोजना लागु भएको क्षेत्रमा प्रतिधारा दैनिक एक हजार एक लिटर पानी आउने लक्ष्य लिइएको बताउनुभयो । उहाँका अनुसार यस आयोजनाबाट प्रतिव्यक्तिले दैनिक १९२.५ लिटर पानी उपभोग गर्न पाउने प्रक्षेपण गरिएको छ ।यो आयोजना निर्माणका लागि २०७९ पुसभित्र काम सम्पन्न गर्ने गरी २०७६ भदौ १२ गते ठेक्का सम्झौता भएको थियो । खानेपानी तथा सरसफाइ आयोजना, नगर विकास कोष र पाँचखाल नगरपालिका र निर्माण कम्पनीबिच सम्झौता भएको थियो । कुल एक अर्ब ३४ करोड ६६ लाख रुपियाँ लागतमा यस आयोजना निर्माणको जिम्मेवारी हुवाई/कन्काई (संयुक्त) ले पाएको थियो ।‘स्काडा’ प्रणाली जडाननिर्देशक सापकोटाले आयोजनाको पानीलाई सहज र सरल रूपमा उपभोक्ताको धारासम्म पुर्‍याउन आयोजनाले ‘सुपरभाइजरी कन्ट्रोल एन्ड डाटा एक्विजिसन (स्काडा)’ प्रणाली जडान गरेको जानकारी दिनुभयो । सहज र सुरक्षित खानेपानी वितरणका लागि संसारभरि नै अपनाइएको अहिलेसम्मकै यो अत्याधुनिक कम्प्युटरकृत स्वचालित प्रणाली हो ।यो अनुगमन तथा नियन्त्रण प्रणालीको जडानसँगै एउटा कोठामा बसेर कम्प्युटरको माध्यमबाट पानी प्रशोधन केन्द्रको सञ्चालन र अनुगमनका साथै पाइप लाइनमा कुन गतिमा पानी प्रवाह भइरहेको छ ? सोको अनुगमन तथा नियन्त्रण गर्न सकिने उहाँले जानकारी दिनुभयो । यस प्रणालीको सहयोगबाट पानी भण्डारण केन्द्रमा पानीको अवस्थाबारे सहजै थाहा पाउन सकिने उहाँले बताउनुभयो । यो प्रणालीको सञ्चालनले पानी वितरण, नियन्त्रण तथा अनुगमनका लागि आवश्यक पर्ने प्राविधिक जनशक्तिको सङ्ख्या घटाउन सकिने निर्देशक सापकोटाले बताउनुभयो ।",
      "link": "https://gorkhapatraonline.com/news/161357",
      "image": "https://gorkhapatraonline.com/storage/media/284451/conversions/Pani-News-Photo-original-thumb.jpg"
    },
    {
      "slug": "161356",
      "title": "नागरिकता विधेयक प्रतिनिधि सभाबाट पारित",
      "timestamp": 1751155200000,
      "source": "gp",
      "content": "आमाको नामबाट नागरिकता दिने व्यवस्थासहित प्रतिनिधि सभाले नेपाल नागरिकता (दोस्रो संशोधन) विधेयक पारित गरेको छ । विधायिकी प्रक्रियामा प्रवेश गरेको पाँच महिनामा सङ्घीय संसद्को तल्लो सदनले विधेयक पारित गरेको हो ।",
      "longContent": "गोरखापत्र समाचारदाताकाठमाडौँ, असार १५ गते  । आमाको नामबाट नागरिकता दिने व्यवस्थासहित प्रतिनिधि सभाले नेपाल नागरिकता (दोस्रो संशोधन) विधेयक पारित गरेको छ । विधायिकी प्रक्रियामा प्रवेश गरेको पाँच महिनामा सङ्घीय संसद्को तल्लो सदनले विधेयक पारित गरेको हो । अब विधेयक राष्ट्रिय सभामा पठाइने छ । दुवै सदनबाट पारित र प्रमाणित भएपछि प्रमाणीकरणको प्रक्रियामा जाने छ । गृहमन्त्री रमेश लेखकको प्रस्तावमा विधेयक पारित भएको हो । २०८१ माघ १५ गते विधेयक प्रतिनिधि सभामा दर्ता भएको थियो । नागरिकता प्राप्तिका व्यावहारिक समस्या सम्बोधनका लागि भन्दै सरकारले विधेयक अघि बढाएको थियो । विधेयक पारितको प्रस्ताव पेस गर्दै मन्त्री लेखकले आमाको नामबाट नागरिकता दिन पाउने व्यवस्था ऐतिहासिक भएको बताउनुभयो । नागरिकताबारे सर्वोच्च अदालतले विभिन्न समयमा जारी आदेश कार्यान्वयनका लागि विधेयक अघि बढाइएको उहाँले जानकारी दिनुभयो ।  संविधानले आमाको नामबाट नागरिकता दिने व्यवस्था गरे पनि कानुन अभाव भएको भन्दै लामो समयदेखि कार्यान्वयनमा आएको थिएन । विधेयक प्रमाणीकरण भएपछि आमाको नामबाट पनि नागरिकता दिने बाटो खुल्ने छ । यस्तै बुवाको मृत्यु भएको, पत्ता नलागेको वा नागरिकताका लागि सहयोग नगरेमा पनि आमाकै नामबाट नागरिकता लिन पाउने व्यवस्थ समेटिएको छ ।आमा वा बुवाले जन्मका आधारमा नागरिकता पाएको तर आमा वा बुवामध्ये एक सम्पर्कमा नरहेको अवस्थामा पनि सन्तानले नागरिकता पाउने बाटो खुल्ने छ । वैदेशिक रोजगारमा गएका र बच्चाको जन्म दिएर सन्तानसँगै नेपाल फर्केका नागरिकका सन्तानलाई पनि अङ्गीकृत नागरिकता प्रदानको व्यवस्था गरिएको छ ।  आमा वा बुवा एक जना नागरिक भएको र सन्तानले कस्तो नागरिकता पाउने भन्ने निक्र्यौल नभएको अवस्थामा बालिग नहुँदासम्म नाबालक परिचयपत्र जारीको व्यवस्था पनि विधेयकमा गरिएको छ । वैदेशिक यात्राका लागि यस्तो परिचयपत्र जारी हुने छ । यस्तै नागरिकता जारी गर्ने अधिकार पाएको इलाका प्रशासन कार्यालयको छैटौँ तहसम्मको कर्मचारीलाई नागरिकता जारी गर्ने अधिकार हुने व्यवस्था गरिएको छ । अधिकृत तहको कुनै पनि कर्मचारीलाई यो अधिकार दिने गरी विधेयक पारित भएको हो । दुई आश्रित विधेयक पारितप्रतिनिधि सभाले बजेटका दुई आश्रित विधेयक पारित गरेको छ । शनिबारको बैठकले आर्थिक विधेयक र राष्ट्र ऋण उठाउने विधेयक पारित गरेको हो । उपप्रधानमन्त्री एवं अर्थमन्त्री विष्णुप्रसाद पौडेलको प्रस्तावमा विधेयक पारित भएका हुन् । विनियोजन विधेयक प्रतिनिधि सभाले यसअघि नै पारित गरिसकेको छ । मूल विधेयक पारितसँगै आश्रित विधेयक छलफलको प्रक्रिया प्रतिनिधि सभाले अघि बढाएको थियो । निजामती विधेयक सम्भावित कार्यसूचीमायस्तै असार १५ गतेको प्रतिनिधि सभामा सङ्घीय निजामती सेवा विधेयक पारितको सम्भावित कार्यसूची तय गरिएको छ । सचिवालयले सार्वजनिक गरेको सम्भावित कार्यसूचीमा विधेयक पारितलाई पनि समेटिएको छ । यद्यपि दैनिक कार्यसूचीको अन्तिम रूपमा आइतबार नै पाउने छ । यसअघि असार ३ गते निजामती विधेयक पारितको कार्यसूची हटाइएको थियो । त्यसयता पाक्षिक क्यालेन्डरमा विधेयक समेटिएको थिएन तर सरकारसँगको परामर्शका आधारमा सचिवालयले विधेयक अघि बढाउन लागेको हो । राज्य व्यवस्था तथा सुशासन समितिले पारित गरी संसद्मा पेस गरेको प्रतिवेदनपछि केही व्यवस्थामा कर्मचारीले असन्तुष्टि जनाएपछि विधेयक केही समय रोकिएको थियो । विधेयक रोकिएसँगै सत्तापक्षकै सांसदले समेत आपत्ति जनाएका थिए । कर्मचारीले अवकाश पाएपछिको सरकारी वा संवैधानिक नियुक्तिमा दुई वर्षको ‘कुलिङ अफ पिरियड’ मा कर्मचारीको ठुलो असन्तुष्टि छ । आइतबार प्रतिनिधि सभाबाट पारित भएमा विधेयक राष्ट्रिय सभामा जाने छ ।",
      "link": "https://gorkhapatraonline.com/news/161356",
      "image": "https://gorkhapatraonline.com/storage/media/284450/conversions/Parliament-10-1024x500-original-thumb.jpg"
    },
    {
      "slug": "161355",
      "title": "यो वर्ष उत्पादन बढ्ने विश्वास",
      "timestamp": 1751155200000,
      "source": "gp",
      "content": "असार १५ अर्थात् धान दिवस । मानो रोपेर मुरी उब्जाउने दिनका रूपमा नेपालमा मनाइँदै आएको छ । जस अनुसार देशभर उत्सवका रूपमा धान रोपाइँ हुँदै छ ।",
      "longContent": "काठमाडौँ, असार १५ गते । असार १५ अर्थात् धान दिवस । मानो रोपेर मुरी उब्जाउने दिनका रूपमा नेपालमा मनाइँदै आएको छ । जस अनुसार देशभर उत्सवका रूपमा धान रोपाइँ हुँदै छ । प्रमुख खाद्यान्न बाली धान नेपालको खाद्य सुरक्षाको प्रमुख आधार मानिन्छ । धान एक बाली मात्र नभई औसत नेपालीको जीवन पद्धतिमा अभिन्न रहँदै आर्थिक, सामाजिक, सांस्कृतिक र धार्मिक रूपमा पनि उत्तिकै महत्वपूर्ण छ । त्यसैले पनि हरेक वर्ष उल्लासपूर्ण उत्सवका रूपमा धान रोपाइँ गरिने कृषि विभागका महानिर्देशक तथा धान दिवस मूल समारोह समितिका अध्यक्ष प्रकाशकुमार सञ्जेल बताउनुहुन्छ । यो वर्ष प्रिमनसुनदेखि नै वर्षा राम्रो भएकाले धान राम्रो उत्पादन हुने अनुमान कृषि विज्ञले गर्नुभएको छ । कृषि मौसमविद् रामेश्वर रिमालका अनुसार पूर्वी नेपालमा धान रोपाइँ धमाधम सुरु भइसकेको छ । उहाँका अनुसार असार १५ अघि नै पर्याप्त पानी पुगेका स्थानमा धान रोपाइँ सुरु भएको हो । पश्चिम नेपाल र तराईका अधिकांश भूभागमा पनि यस वर्ष छिट्टै धान रोपाइँ हुने अनुमान रहेको कृषि मौसमविद् रिमाल औँल्याउनुहुन्छ । जल तथा मौसम विज्ञान विभागका अनुसार असार १५ देखि कर्णाली, सुदूरपश्चिम, लुम्बिनीसहित तराईका भूभागमा राम्रो वर्षा हुँदै छ । यसले पनि धान रोप्न तयार भएका किसानमा खुसी छ । कृषि तथा पशुपन्छी विकास मन्त्रालयका अनुसार २२ औँ राष्ट्रिय धान दिवस तथा रोपाइँ महोत्सव २०८२ को नारा ‘धान बालीमा सघनता : खाद्यसुरक्षा र आत्मनिर्भरता’ रहेको छ । धान दिवस मूल समारोह समितिका अध्यक्ष सञ्जेलका अनुसार जलवायु अनुकूलित प्रविधिको अनुसन्धान र विकास एवं उपलब्ध प्रविधिको प्रयोग गर्दै सघन धान खेती (बर्खे र चैते) मार्फत उत्पादन एवं उत्पादकत्व बढाउँदै देशलाई खाद्यान्नमा आत्मनिर्भर र खाद्य सुरक्षातर्फ अग्रसर गराउने लक्ष्य लिइएको छ । चालु आर्थिक वर्षमा कुल १४ लाख २० हजार ६३६ हेक्टर क्षेत्रफलमा धान खेती हुँदा कुल ५९ लाख ५५ हजार ४७६ मेट्रिक टन धान उत्पादन भएको थियो । अघिल्लो वर्षको तुलनामा १.२८ प्रतिशत कम क्षेत्रफलमा धान रोपाइँ भए पनि हालसम्मको उच्चतम औसत उत्पादकत्वसँगै अघिल्लो वर्षभन्दा ४.०४ प्रतिशतले धान उत्पादनमा बढोत्तरी भएको मन्त्रालयले जनाएको छ । अब पनि सोही अनुपात धान रोपाइँ हुँदै छ ।नेपाललाई आवश्यक पर्ने करिब ७० लाख मेट्रिक टन धानमध्ये करिब १० लाख मेट्रिक टन धान अझै अपुग छ । फलस्वरूप गत जेठमा करिब ३८ अर्ब ९४ करोड रुपियाँ बराबरको धान, चामल र कनिका आयात गरिएको थियो । आगामी दुई वर्षमा धानमा आत्मनिर्भर बनाउने उद्देश्य यस वर्षको बजेटमा उद्घोष भएको छ । त्यसका लागि चैते धानमा क्षेत्रफल विस्तार गर्दै बर्खे धानमा उत्पादकत्व वृद्धि कार्यक्रम तिनै तहमा लैजाने मन्त्रालयले जनाएको छ ।  नेपाल कृषि अनुसन्धान परिषद् (नार्क) बाट धानबालीका विभिन्न १४० भन्दा बढी जात दर्ता छन् । नेपालमा हाइब्रिड धानका जातको विकास भइरहेको र यसरी विकास भएका धानका जातको बिउको उपलब्धता सुनिश्चित गर्न बिउ वृद्धिका कार्यक्रम तिनै तहका सरकारमार्फत प्रवर्धनमा जोड दिइएको छ ।प्रधानमन्त्री कृषि आधुनिकीकरण परियोजना अन्तर्गत सञ्चालित धानका २१ जोन र पाँच सुपरजोनमार्फत बर्से र चैते दुवै सिजनमा धानको सम्पूर्ण मूल्य शृङ्खला विकासमा कार्यक्रम सञ्चालन गरिने भएको छ । राष्ट्रपतिको शुभकामनाराष्ट्रपति रामचन्द्र पौडेलले असार १५ को राष्ट्रिय धान दिवसका अवसरमा सबै नेपालीमा सुख, शान्ति र समृद्धिको कामना गर्नुभएको छ । शुभकामना सन्देशमार्फत राष्ट्रपति पौडेलले नेपालमा कृषिको महत्व बढाउँदै राष्ट्रिय खाद्य सुरक्षामा धानको भूमिकालाई बढाउने गरी धानको उत्पादन वृद्धि गर्नुपर्नेमा जोड दिनुभएको छ ।  नेपालको संविधानले प्रत्येक नागरिकलाई खाद्यसम्बन्धी हकको व्यवस्था गरे अनुसार खाद्यवस्तुको अभाव झेल्न नपर्ने गरी मौलिक हकको प्रभावकारी कार्यान्वयनका लागि धान खेतीको प्रवर्धन गर्नु आवश्यक रहेको उहाँले प्रस्ट पार्नुभएको छ ।त्यसै गरी उपराष्ट्रपति रामसहायप्रसाद यादवले दिनुभएको शुभकामना सन्देशमा यो दिवस आत्मनिर्भर र समृद्ध नेपाल निर्माण गर्ने साझा लक्ष्यसहित उन्नत कृषि प्रणालीको विकास र आधुनिकीकरणप्रति दृढ सङ्कल्पको प्रतीक हो भन्नुभएको छ ।",
      "link": "https://gorkhapatraonline.com/news/161355",
      "image": "https://gorkhapatraonline.com/storage/media/284449/conversions/ropain-at-sankhu-4_bikash-dware-original-thumb.jpg"
    },
    {
      "slug": "161354",
      "title": "त्रिवि अघोषित ‘लकडाउन’ मा",
      "timestamp": 1751155200000,
      "source": "gp",
      "content": "प्राध्यापक तथा विद्यार्थी आन्दोलनका कारण त्रिभुवन विश्वविद्यालयको मुख्य आर्थिक, शैक्षिक तथा प्रशासनिक गतिविधि दुई सातादेखि ठप्प छ ।",
      "longContent": "काठमाडौँ, असार १५ गते । प्राध्यापक तथा विद्यार्थी आन्दोलनका कारण त्रिभुवन विश्वविद्यालयको मुख्य आर्थिक, शैक्षिक तथा प्रशासनिक गतिविधि दुई सातादेखि ठप्प छ । विश्वविद्यालयमा आंशिक प्राध्यापकले जेठ ३० गतेदेखि विश्वविद्यालयका उपकुलपति, शिक्षाध्यक्ष, रजिस्ट्रार र सेवा आयोगको कार्यालयमा ताला लगाएका छन् । ती कार्यालयको मूल ढोकैमा ताला लागेका कारण उपकुलपति कार्यालय अन्तर्गत रहेका त्रिवि सभा तथा कार्यकारी परिषद्, प्राज्ञिक परिषद्, योजना परिषद्, अन्तर्राष्ट्रिय सम्बन्ध, मुख्य कानुनी सल्लाहकारको कार्यालयको काम रोकिएको छ । त्यस्तै रजिस्ट्रार कार्यालय अन्तर्गतको आर्थिक प्रशासन महाशाखा, सामान्य प्रशासन महाशाखा, योजना परिषद्, लेखा परीक्षण महाशाखा, कर्मचारी प्रशासन महाशाखा र सूचना तथा जनसम्पर्क महाशाखाको काम पनि रोकिएको छ । शिक्षाध्यक्ष कार्यालय अन्तर्गतका चार वटा कार्यालयको काम पनि तालाबन्दीकै कारण बन्द छ । प्राध्यापकभन्दा अघि नेपाल विद्यार्थी सङ्घले पनि तिनै जना पदाधिकारीको कार्यकक्षमा लगाएको ताला पनि खुलेको छैन । आर्थिक वर्ष समाप्ति हुँदै गएकोले तालाबन्दीका कारण त्रिवि थप दबाबमा परेको छ । तालाबन्दीले सेवाग्राहीको काम त प्रभावित भएको छ नै, त्योभन्दा ठुलो समस्या आगामी आव २०८२/८३ को बजेट निर्माणमा परेको छ । त्रिविले प्रधानमन्त्री तथा उपकुलपति केपी शर्मा ओलीको अनुमतिमा असार २२ गतेलाई बजेट सभा बोलाएको छ तर मुख्य कार्यालय नै तालाबन्दीका कारण अघोषित लकडाउनमा परेपछि बजेट निर्माण कार्य प्रभावकारी बन्न सकेको छैन । अहिले त्रिविका पदाधिकारीले इन्जिनियरिङ अध्ययन संस्थान पुल्चोकमा बसेर दैनिक कार्य सञ्चालन गरिरहेका छन् । त्रिविको आगामी आवको नीति तथा कार्यक्रम पनि त्यहीँबाट पारित भएको थियो । विश्वविद्यालयका रजिस्ट्रार प्राडा केदार रिजालले सभाको मिति तोकिसकेका कारण बाहिर नै बसेर भए पनि बजेट बनाएको बताउनुभयो । सभा बस्ने दिनसम्ममा तालाबन्दी खुलिसक्ने अपेक्षा उहाँको छ । तालाबन्दीका कारण कार्यकक्षमा छिर्न नपाएका अन्य कर्मचारी भने परीक्षा नियन्त्रण कार्यालय, अनुसन्धान केन्द्र, डिन कार्यालयलगायतमा बसेर दिन गुजारिरहेका छन् । एक कर्मचारीले भने, “सरसर्ती हेर्दा काम भइरहेको जस्तो देखिन्छ तर कार्यालय र कागजपत्र एकातिर छ, अर्को ठाउँमा बसेर के काम गर्न सकिन्छ र ?”पछिल्लो त्रिवि सेवा आयोगले ‘फास्ट ट्र्याक’ मार्फत १३० जना (एक सय जना उपप्राध्यापक र ३० जना प्राध्यापक) प्राध्यापक नियुक्तिका लागि विज्ञापन आह्वान गरेपछि आंशिक प्राध्यापक आन्दोलनमा उत्रिएका हुन् । फास्ट ट्र्याकका नाममा आफ्ना मान्छे भर्ती गर्न खोजिएको आरोप सङ्घर्ष समितिले आंशिक प्राध्यापकलाई करारमा नियुक्त गरेर सबैलाई प्रतिस्पर्धा गर्न दिनुपर्ने माग गरेको छ । यसरी प्राध्यापक भर्ना गरिनु विश्वविद्यालयको ऐन, नियम र कानुनविपरीत रहेको सङ्घर्ष समितिका अध्यक्ष गोकुल लेछवा लिम्बूले बताउनुभयो । प्राध्यापक भर्ना प्रक्रियाबारे प्राध्यापकका अन्य सङ्गठनले समेत असन्तुष्टि जनाउँदै पदाधिकारीलाई ज्ञापनपत्र बुझाइसकेका छन् । लोक सेवा आयोगले पनि प्राध्यापक नियुक्ति प्रक्रियाबारे चासो राखेको त्रिवि स्रोतले बताएको छ । आन्दोलनकारीसँग वार्ताका लागि त्रिविले व्यवस्थापन सङ्कायका पूर्वसहायक डिन प्राध्यापक दिलीप पराजुलीको संयोजकत्वमा तीन सदस्यीय समिति बनाए पनि समास्याको निकास निस्किएको छैन ।",
      "link": "https://gorkhapatraonline.com/news/161354",
      "image": "https://gorkhapatraonline.com/storage/media/284448/conversions/registraroffice_2023_05_04_08_14_47-original-thumb.jpg"
    },
    {
      "slug": "161340",
      "title": "प्रधानमन्त्री ओली स्पेन प्रस्थान",
      "timestamp": 1751068800000,
      "source": "gp",
      "content": "संयुक्त राष्ट्रसङ्घको ‘विकासका लागि वित्तसम्बन्धी चौथो अन्तर्राष्ट्रिय सम्मेलन’ मा सहभागी हुन नेपाली प्रतिनिधिमण्डलको नेतृत्व गर्दै प्रधानमन्त्री केपी शर्मा ओली शनिबार स्पेन प्रस्थान गर्नुभएको छ।",
      "longContent": "काठमाडौँ, असार १४ गते। संयुक्त राष्ट्रसङ्घको ‘विकासका लागि वित्तसम्बन्धी चौथो अन्तर्राष्ट्रिय सम्मेलन’ मा सहभागी हुन नेपाली प्रतिनिधिमण्डलको नेतृत्व गर्दै प्रधानमन्त्री केपी शर्मा ओली शनिबार स्पेन प्रस्थान गर्नुभएको छ। त्रिभुवन अन्तर्राष्ट्रिय विमानस्थलमा प्रधानमन्त्री ओलीलाई उपप्रधान तथा सहरी विकासमन्त्री प्रकाशमान सिंह, गृहमन्त्री रमेश लेखकलगायतले प्रधानमन्त्रीलाई बिदाइ गर्नुभएको हो।स्पेनको सेभिल्लामा हुने ‘इन्टरनेसनल कन्फरेन्स अन फाइनान्सिङ फर डेभलपमेन्ट अफ युनाइटेड नेसन्स् (एफएफडी–४)’ का लागि राष्ट्रसङ्घका महासचिव एन्टेनियो गुटेरस र स्पेनका प्रधानमन्त्री पेड्रो सान्चेजको मैत्रीपूर्ण निमन्त्रणमा प्रधानमन्त्री ओलीको भ्रमण हुन लागेको हो ।विकासका लागि वित्तसम्बन्धी यो सम्मेलनमा विश्वका सबै सरकारका नेताहरू, विश्व र क्षेत्रीय संस्था, वित्तीय र व्यापारिक संस्था, व्यवसायी, नागरिक समाज र संयुक्त राष्ट्र प्रणालीका सम्बन्धित प्रतिनिधि सहभागी हुने छन्। नेपालले अल्पविकसित, साना र टापु मुलुकको आवाज समेतलाई अगुवाइ गर्दै सम्मेलनमा वकालत गर्ने छ। सम्पन्न मुलुकले गरिब र साना मुलुकका लागि गरेका लगानी प्रतिबद्धताको कार्यान्वयनका लागि पनि सम्मेलनमा छलफल हुने छ ।भ्रमणका अवसरमा प्रधानमन्त्री ओलीले सम्मेलनलाई सम्बोधन गर्नुहुने छ। प्रधानमन्त्री ओलीले स्पेनका राजा फिलिप द्वितीयसँग शिष्टाचार भेट र स्पेनका समकक्षी सान्चेजसँग भेटवार्ता गर्नुहुने छ भने विश्वका अन्य मुलुकका नेताहरूसँग ‘साइडलाइन’ भेटवार्ता गर्नुहुने कार्यक्रम तय भएको परराष्ट्र मन्त्रालयले जनाएको छ ।यही असार १६ गतेदेखि १९ गतेसम्म हुने सम्मेलनका लागि प्रधानमन्त्री ओली कतारको दोहा हुँदै मेड्रिड जानुहुने छ। उहाँ यही असार २० गते शुक्रबार साँझ ४ः४५ बजे फर्कने तालिका छ। नेपालबाट हुन लागेको यो उच्चस्तरको भ्रमणले नेपालमा विकसित मुलुकबाट हुने लगानी वृद्धिका साथै स्पेनलगायत युरोपली मुलुकका पर्यटक आकर्षणमा योगदान दिने विश्वास गरिएको छ ।कुल २१ सदस्यीय भ्रमण दलमा प्रथम महिला राधिका शाक्य प्रधानमन्त्रीका मुख्य सल्लाहकार विष्णुप्रसाद रिमाल, परराष्ट्र मन्त्रालयका सचिव अमृतबहादुर राई, अर्थ मन्त्रालयका सचिव घनश्याम उपाध्याय, प्रधानमन्त्री तथा मन्त्रिपरिषद् कार्यालयका सचिव राजकुमार श्रेष्ठ, प्रधानमन्त्रीका प्रमुख स्वकीय सचिव राजेश बज्राचार्य, प्रधानमन्त्रीका निजी चिकित्सक डा. स्मृति शाक्य, परराष्ट्र मन्त्रालयका सहसचिव कृष्णप्रसाद ढकाल, अर्थ मन्त्रालयका सहसचिव धनीराम शर्मा, परराष्ट्र मन्त्रालयका शिष्टाचार महापाल कुमारराज खरेललगायत सहभागी हुनुहुने छ।काठमाडौँबाट २१, स्पेन र न्युयोर्कबाट आठ गरी २९ जना नेपाली प्रतिनिधिमण्डल हुने छ ।भ्रमण दलमा स्पेनका लागि नेपाली राजदूत शनिल नेपाल, संयुक्त राष्ट्रसङ्घका लागि नेपालको स्थायी नियोगका स्थायी प्रतिनिधि लोकबहादुर थापालगायत सहभागी हुनुहुने छ।",
      "link": "https://gorkhapatraonline.com/news/161340",
      "image": "https://gorkhapatraonline.com/storage/media/284418/conversions/pm-kp-sharma-oli-cover-original-thumb.jpg"
    },
    {
      "slug": "161335",
      "title": "मोटरसाइकल दुर्घटनामा युवकको मृत्यु",
      "timestamp": 1751068800000,
      "source": "gp",
      "content": "धनुषाको क्षीरेश्वरनाथ नगरपालिकास्थित महेन्द्रनगरमा मोटरसाइकल दुर्घटनामा एक युवकको मृत्यु भएको छ । मृत्यु हुनेमा छिरेश्वरनाथ नगरपालिका–८, दिगम्बरपुरका ३० वर्षिय रामरतन महतो रहेको प्रहरीले जनाएको छ ।",
      "longContent": "विजयकुमार साह ढल्केबर, असार १४ गते । धनुषाको क्षीरेश्वरनाथ नगरपालिकास्थित महेन्द्रनगरमा मोटरसाइकल दुर्घटनामा एक युवकको मृत्यु भएको छ । मृत्यु हुनेमा छिरेश्वरनाथ नगरपालिका–८, दिगम्बरपुरका ३० वर्षीय रामरतन महतो रहेको प्रहरीले जनाएको छ । इलाका प्रहरी कार्यालय महेन्द्रनगरका अनुसार शनिबार १२ बजे जनकपुरधामबाट महेन्द्रनगरतर्फ आउँदै गरेका युवक सवार मोटरसाइकल दुर्घटना हुँदा महतोको मृत्यु भएको हो । दुर्घटनाबाट गम्भीर घाइते भएका महतोको उपचारको क्रममा जानकी मेडिकल कलेजमा मृत्यु भएको प्रहरीले जानकारी दिएको छ । मधेश प्रदेश ०२–००५ प. ८७९५ नम्बरको रातो रङ्गको अपाची मोटरसाइकलमा सवार महतो जनकपुर–ढल्केबर सडक खण्ड अन्तर्गत महेन्द्रनगर नजिक अनियन्त्रित भई लडेका थिए । दुर्घटनामा टाउकोमा गम्भीर चोट लागेका महतोको तत्काल उपचारका लागि जानकी मेडिकल कलेज शिक्षण अस्पताल जनकपुर लगिएको थियो । उपचारको क्रममा महतोको मृत्यु भएको प्रहरीले जनाएको छ । घटना विषयमा थप अनुसन्धान भइरहेको प्रहरीले जनाएको छ ।",
      "link": "https://gorkhapatraonline.com/news/161335",
      "image": "https://gorkhapatraonline.com/storage/media/284443/conversions/accident_bike-original-thumb.jpg"
    },
    {
      "slug": "161328",
      "title": "एमालेलाई कसैले फुटाउन सक्दैन : अध्यक्ष ओली",
      "timestamp": 1751068800000,
      "source": "gp",
      "content": "शनिबार काठमाडौँमा जननेता मदनकुमार भण्डारीको ७४ औँ जन्मजयन्तीको अवसरमा आयोजित जबजका तिन दशक विषयक राष्ट्रिय गोष्ठीलाई सम्बोधन गर्दै उहाँले यस्तो बताउनुभएको हो।",
      "longContent": "काठमाडौँ, असार १४ गते। प्रधानमन्त्री एवं नेकपा एमाले अध्यक्ष केपी शर्मा ओलीले नेकपा (एमाले) रक्तबीज झैँ भएको टिप्पणी गर्नुभएको छ। शनिबार काठमाडौँमा जननेता मदनकुमार भण्डारीको ७४ औँ जन्मजयन्तीको अवसरमा आयोजित जबजका तीन दशक विषयक राष्ट्रिय गोष्ठीलाई सम्बोधन गर्दै उहाँले यस्तो बताउनुभएको हो। उहाँले एमाले रक्तबीज झैँ भएकाले एउटामाथि हमला गरे अरु धेरै राम्रा मान्छे एमालेमा जन्मिने बताउनुभयो। एमालेलाई फुटाउन कसैले खोजे त्यो सम्भव नरहेको चेतावनी दिनुभयो। एमालेले जबज जपेर बस्ने नभई कार्यान्वयन गरिरहेको बताउनुभयो। नेकपा (एकीकृत समाजवादी) का अध्यक्ष माधव नेपालप्रति लक्षित गर्दै पार्टीले दिएको सुविधा लिएर पार्टी फुटाउन लागेको बताउनुभयो। ‘‘पार्टीकै सुविधा लिएर पार्टी फुटाउन लाग्नेहरूलाई लाज हुनुपर्दैन ?’’, उहाँको प्रश्न छ। प्रधानमन्त्री ओलीले भन्नुभयो, ‘‘नेकपा (एमाले)ले सबै गलत प्रवृत्तिलाई चिन्ने, तिनलाई पराजित गर्ने र सही विचार अघि बढाउने काम गर्दछ। त्यो सामर्थ्र्य नेकपा एमालेमा छ। यो रक्तबीज जस्तो छ। रक्तबीज एउटालाई काट्यो भने त्यसको रगत जति छरिन्छ, त्यति धेरै रक्तबीज जन्मिन्थे। यो त्यस्तै हो। यसलाई दबाएर, यसलाई फुटाउँछु भन्ने पनि कसैले सोच्यो भने सम्भव छैन।\"प्रधानमन्त्री ओलीले नेकपा एमाले भकिम्लाको काठ जस्तो कमजोर नभएको बताउनुभयो।  सञ्चारमाध्यममा आज आफूले र पूर्वराष्ट्रपति विद्यादेवी भण्डारीले बम पड्काउने जस्ता भ्रम फिँजाइएको र आजैबाट एमाले ध्वस्त हुने कुरा गरिएको भन्दै केही पनि नहुने बताउनुभयो ।  प्रधानमन्त्री ओलीले भन्नुभयो, ‘‘मदन भण्डारीको ७४ औं जन्मजयन्ती यसलाई उनीहरूले विभिन्न आस र अपेक्षा गरेका छन् । यहाँ मैले एकदम बम पड्काउँछु, विद्या भण्डारीजीले बम पड्काउनुहुन्छ, ड्याङड्याङ डुङडुङ, यहीँबाट एमाले ध्वस्त हुन सुरु गर्छ । यो सपना देखेर बसेका छन् । कुनै बम, बन्दुक, बारुद गोला पड्किनेवाला छैन । आस नगरे हुन्छ । नेकपा (एमाले) एक छ, एक रहन्छ, एकजुट भएर अघि बढ्छ । आस पनि कस्ता कस्ता गरेका होलान् । यसो अनलाइनतिर पसेर हेर्दा तपाईं छक्क पर्नुहुन्छ । हामी यस्तो भ्रममा पर्नु हुँदैन ।’’ प्रधानमन्त्री ओलीले नहुने सपना नदेख्न पनि आग्रह गर्नुभयो ।",
      "link": "https://gorkhapatraonline.com/news/161328",
      "image": "https://gorkhapatraonline.com/storage/media/284387/conversions/kp-oli-speech-original-thumb.jpg"
    },
    {
      "slug": "161307",
      "title": "एक युवकको शव फेला",
      "timestamp": 1751068800000,
      "source": "gp",
      "content": "सिराहाको अर्नमा गाउँपालिका –१, बुढियाचापमा शनिबार दलित समुदायको एक युवकको शव फेला परेको छ  । स्थानीय ३४ वर्षीय अजय महराको शव फेला परेको जिल्ला प्रहरी कार्यालय सिरहाका सूचना अधिकारी प्रहरी नायव उपरीक्षक वीरेन्द्रकुमार पासवानले जानकारी गराउनुभयो । उहाँको अनुसार प्रादेशिक अस्पताल सिरहामा पोष्टमार्टम भइरहेकोछ ।",
      "longContent": "जीवछ यादवलहान, असार १४ गते । सिरहाको अर्नमा गाउँपालिका–१, बुढियाचापमा शनिबार दलित समुदायको एक युवकको शव फेला परेको छ  । स्थानीय ३४ वर्षीय अजय महराको शव फेला परेको जिल्ला प्रहरी कार्यालय सिराहाका सूचना अधिकारी प्रहरी नायब उपरीक्षक वीरेन्द्रकुमार पासवानले जानकारी गराउनुभयो । उहाँको अनुसार प्रादेशिक अस्पताल सिरहामा पोस्टमार्टम भइरहेकोछ ।स्थानीय मुनिफ झली मन्सुरीले खेतमा बाली कुर्न बनाएको बाँसको झुपडीनजिकको आँपको रुखमुनि खुट्टामा प्लास्टिक बाँधिएको अवस्थामा उहाँको शव फेला परेको प्रहरीको भनाइ छ । राति अबेरसम्म आफ्नै घरमा रहेको उहाँ बिहान मृत्य भेटिएको स्थानीयहरूको भनाइ छ । शव भेटिएको ठाउँमा मदिराको बोटल र गिलास भेटिएको छ । पोस्टमार्टमपछि मात्र मृत्युको कारण खुल्ने प्रहरीले बताएकोछ । घट्नाको प्रकृति हेर्दा मृत्यु शङ्कास्पद रहेको बताउँदै स्थानीयहरूले घट्नाको छानबिनको माग गरेका छन् । गाउँमै निर्माण मजदुरको काम गरेर एक श्रीमती र दुई साना छोराहरूको गुजरा गराउँदै आएका अजयको मृत्युले बुढियाचाप गाउँ शोकाकुल बनेको छ ।",
      "link": "https://gorkhapatraonline.com/news/161307",
      "image": "https://gorkhapatraonline.com/storage/media/284340/conversions/dead-body-original-thumb.jpg"
    },
    {
      "slug": "161306",
      "title": "मेलम्चीमा यात्रुबस दुर्घटना : आठ जना घाइते",
      "timestamp": 1751068800000,
      "source": "gp",
      "content": "सिन्धुपाल्चोकको मेलम्चीमा यात्रुबस दुर्घटना भएको छ । बागमती प्रदेश –३–०१–००५ ख. ९९७६ नम्बरको तिपेनीबाट काठमाडौँ जाँदै गरेको यात्रुबाहक बस दुर्घटना भएको हो ।",
      "longContent": "विदुर आचार्यचौतारा, असार १४ गते । सिन्धुपाल्चोकको मेलम्चीमा यात्रुबस दुर्घटना भएको छ । बागमती प्रदेश –३–०१–००५ ख. ९९७६ नम्बरको तिपेनीबाट काठमाडौँ जाँदै गरेको यात्रुबाहक बस दुर्घटना भएको हो । बसमा सवार आठ जना घाइते भएका छन् । घाइतेको मेलम्ची नगर अस्पतालमा उपचारका लागि पठाइएको इलाका प्रहरी कार्यालय मेलम्चीले जनाएको छ । घाइतेमध्ये तिन जनाको अवस्था गम्भीर रहेको र उनीहरूलाई त्रिवि शिक्षण अस्पताल, काठमाडौँ रेफर गरिएको इलाका प्रहरी कार्यालयले जानकारी दिएको छ ।  चालक महेश्वर ढकालसहित अन्य दुई जनाको अवस्था भने गम्भीर रहेको छ । पाँच पोखरी गाउँपालिकाको तिपेनीबाट काठमाडौँका लागि छुटेको यात्रुबस मेलम्ची नगरपालिका–११ मा करिब १ बजे सडकबाट बगरमा खसेको हो ।",
      "link": "https://gorkhapatraonline.com/news/161306",
      "image": "https://gorkhapatraonline.com/storage/media/284445/conversions/bus-accident-melamchi-original-thumb.jpg"
    },
    {
      "slug": "161305",
      "title": "मुढा बुन्नमा व्यस्त मैवाखोलाका स्थानीय",
      "timestamp": 1751068800000,
      "source": "gp",
      "content": "ताप्लेजुङको मैवाखोला गाउँपालिकाले मुढा बुन्ने तालिम सञ्चालन गरेको छ । गाउँपालिकाले १५ दिने तालिम सञ्चालन गरेको हो ।",
      "longContent": "साहारा लिम्बू फुङ्लिङ, असार १४ गते । ताप्लेजुङको मैवाखोला गाउँपालिकाले मुढा बुन्ने तालिम सञ्चालन गरेको छ । गाउँपालिकाले १५ दिने तालिम सञ्चालन गरेको हो ।स्थानीय कच्चा पदार्थ प्रयोग गरेर स्वरोजगार बन्नका लागि गाउँपालिका उद्यम विकास शाखाद्वारा तालिम सञ्चालन गरिएको गाउँपालिका अध्यक्ष विजय प्रकाश वनेमले बताउनुभयो । तालिममा प्रत्येक वडाबाट दुई दुई जना गरी जम्मा १२ जनाको सहभागिता रहेको छ । मैवाखोला गाउँपालिकामा छ वटा वडाहरु रहेको छन् । गाउँपालिकाले यसअघि अल्लो कपडासम्बन्धी सिलाइ–बुनाई तालिम सञ्चालन गरिसकेको छ ।",
      "link": "https://gorkhapatraonline.com/news/161305",
      "image": "https://gorkhapatraonline.com/storage/media/284331/conversions/IMG_1476-original-thumb.jpg"
    },
    {
      "slug": "161300",
      "title": "मदन जयन्तीमा पँचसय बिरुवा रोपिए",
      "timestamp": 1751068800000,
      "source": "gp",
      "content": "जननेता स्वर्गीय मदन भण्डारीको ७४ औं जन्मजयन्तीको अवसरमा शनिबार बाँकेमा नेकपा (एमाले) ले बृक्षारोपण गरेको छ । मदन भण्डारी फाउन्डेसन र नेपाल उद्योग तथा ब्यवसायी महासंघले नेपालगन्जको दुई स्थानमा ५०० बढी बिरुवा रोपेको हो ।",
      "longContent": "सिराज खान नेपालगन्ज, असार १४ गते । जननेता स्वर्गीय मदन भण्डारीको ७४ औं जन्मजयन्तीको अवसरमा शनिबार बाँकेमा नेकपा (एमाले) ले बृक्षारोपण गरेको छ । मदन भण्डारी फाउन्डेसन र नेपाल उद्योग तथा ब्यवसायी महासंघले नेपालगन्जको दुई स्थानमा ५०० बढी बिरुवा रोपेको हो । मदन भण्डारी फाउन्डेसन बाँकेका अध्यक्ष पदम धितालको अगुवाइमा नेकपा (एमाले) बाँकेको पार्टी कार्यालय परिसरमा तथा नेपाल उद्योग तथा ब्यवसायी महासंघ बाँकेका अध्यक्ष भिम रानाभाटको अगुवाइमा एकीकृत भन्सार जाँचचौकी परिसरमा बृक्षारोपण गरिएको हो । पार्टी कार्यालय परिसरमा गरिएको बृक्षारोपणमा नेकपा (एमाले) का केन्द्रीय सदस्य एवं जिल्ला इन्चार्ज शान्ति ढकाल, केन्द्रीय सदस्य मोहमद हारुन, जिल्ला अध्यक्ष निरक गुरुङ, पार्टी पदाधिकारी एवम् जनवर्गीय संगठनका नेताहरुको सहभागिता रहेको मदन भण्डारी फाउन्डेसन बाँकेका अध्यक्ष पदम धितालले बताउनुभयो । त्यस्तै, नेपाल उद्योग तथा ब्यवसायी महासंघको अगुवाइमा एकीकृत भन्सार जाँचचौकी परिसरमा गरिएको बृक्षारोपण कार्यक्रममा एमाले केन्द्रीय सदस्य पशुपति दयाल मिश्र, पार्टी नेता तथा महासंघका केन्द्रीय सदस्य भाष्कर काफ्ले, प्रदेश सहसचिव सरोज चौधरी, नेपालगन्ज उद्योग वाणिज्य संघका पूर्व अध्यक्ष कृष्णप्रसाद श्रेष्ठ, स्थानीय विभाग प्रमुख मीन मल्ल लगायतको सहभागिता रहेको महासंघ बाँकेका अध्यक्ष रानाभाटले बताउनुभयो । बृक्षारोपण कार्यक्रममा नेकपा एमालेका केन्द्रीय सदस्यहरुले नेपालको कम्युनिष्ट आन्दोलनमा स्वर्गिय मदन भण्डारीको देन र उहाँको बिचारका सम्बन्धमा आफ्नो धारणा राख्नुभयो । नेकपा (एमाले) बाँकेका सचिव बलराम भट्टराईले नेपालगन्ज लगायत कोहलपुर र खजुरामा पनि स्वर्गिय जननेता भण्डारीको स्मरणमा कार्यक्रम गरिएको बताउनुभयो ।",
      "link": "https://gorkhapatraonline.com/news/161300",
      "image": "https://gorkhapatraonline.com/storage/media/284325/conversions/Nepalgunj-ICP-ma-bircharopan-(1)-original-thumb.jpg"
    },
    {
      "slug": "161288",
      "title": "पोखरीमा डुबेर बालकको मृत्यु",
      "timestamp": 1751068800000,
      "source": "gp",
      "content": "सिँचाइ पोखरीमा डुबेर बालकको ज्यान गएको छ । ओखलढुङ्गाको लिखु गाउँपालिका–३ सत्लुङ नर्मदेश्वर मावली घरमा बस्दैआएका रामेछाप नगरपालिका–२ रामेछापका चक्रबहादुर बसेलका ११ वर्षिय छोरा हिमाल बसेलको पोखरीमा डुबेर ज्यान गएको हो ।",
      "longContent": "शेरबहादुर राईओखलढुङ्गा, असार १४ गते । सिँचाइ पोखरीमा डुबेर बालकको ज्यान गएको छ । ओखलढुङ्गाको लिखु गाउँपालिका–३ सत्लुङ नर्मदेश्वर मावली घरमा बस्दैआएका रामेछाप नगरपालिका–२ रामेछापका चक्रबहादुर बसेलका ११ वर्षिय छोरा हिमाल बसेलको पोखरीमा डुबेर ज्यान गएको हो । शुक्रबार दिउँसो खेल्न घरबाट हिँडेका बसेल राति अबेरसम्म नफर्किएपछि खोजतलास गर्ने क्रममा मावली घरभन्दा करिब २०० मिटर टाढा रहेको सिँचाइका लागि निर्माण गरिएको पोखरीमा डुबेको अवस्थामा फेला पारिएको मावली हजुरबुवा टेकबहादुर मिजारले जानकारी दिनुभयो । पौडी खेल्ने क्रममा डुबेर बसेलको ज्यान गएको हुनसक्ने प्रहरीले अनुमान लगाएको छ । इलाका प्रहरी कार्यालय बरुणेश्वर रामपुरबाट प्रहरी निरीक्षक मनिष लुइटेलको नेतृत्वमा घटनास्थलमा पुगेको प्रहरी टोलीले घटनाका विषयमा थप अनुसन्धान गरिरहेको जिल्ला प्रहरी कार्यालय ओखलढुङ्गाका प्रवक्ता प्रहरी निरीक्षक विजय कार्कीले जानकारी दिनुभयो ।",
      "link": "https://gorkhapatraonline.com/news/161288",
      "image": "https://gorkhapatraonline.com/storage/media/284311/conversions/death-child2-original-thumb.jpg"
    },
    {
      "slug": "161286",
      "title": "करेन्ट लागेर एक जनाको मृत्यु",
      "timestamp": 1751068800000,
      "source": "gp",
      "content": "गुल्मीमा करेन्ट लागेर एक जनाको मृत्यु भएको छ । धुर्कोट गाउँपालिका–७, वाग्लाका ४० वर्षीय झविन्द्र घिमिरेको मृत्यु भएको हो ।",
      "longContent": "टोपलाल अर्यालरेसुङ्गा, असार १४ गते । गुल्मीमा करेन्ट लागेर एक जनाको मृत्यु भएको छ । धुर्कोट गाउँपालिका–७, वाग्लाका ४० वर्षीय झविन्द्र घिमिरेको मृत्यु भएको हो । उहाँ विद्युतको पोलमा चढेर हाइटेन्सन लाइन मर्मत गर्ने क्रममा करेन्ट लागेको थियो । गम्भीर घाइते घिमिरेको उपचारको क्रममा तम्घास अस्पताल गुल्मीमा मृत्यु भएको जिल्ला प्रहरी कार्यालय गुल्मीका प्रवक्ता प्रहरी नायब उपरीक्षक गङ्गाबहादुर सारुले जानकारी दिनुभयो ।",
      "link": "https://gorkhapatraonline.com/news/161286",
      "image": "https://gorkhapatraonline.com/storage/media/284304/conversions/death-1-original-thumb.jpg"
    },
    {
      "slug": "161282",
      "title": "किसानलाई स्प्रे ट्याङ्की वितरण",
      "timestamp": 1751068800000,
      "source": "gp",
      "content": "रौतहटको गौर नगरपालिकाका किसानलाई स्प्रे ट्याङ्की वितरण गरिएको छ । उदार स्वयंसेवक आबद्ध सामाजिक संस्था नेपाल काठमाडौँको सहकार्यमा गौर नगरपालिकाले स्प्रे ट्याङ्की वितरण गरेको प्रमुख प्रशासकीय अधिकृत सुभाषकुमार ठाकुरले जानकारी दिनुभयो ।",
      "longContent": "प्रवीणकुमार शर्माचन्द्रपुर (रौतहट), असार १४ गते । रौतहटको गौर नगरपालिकाका किसानलाई स्प्रे ट्याङ्की वितरण गरिएको छ । उदार स्वयंसेवक आबद्ध सामाजिक संस्था नेपाल काठमाडौँको सहकार्यमा गौर नगरपालिकाले स्प्रे ट्याङ्की वितरण गरेको प्रमुख प्रशासकीय अधिकृत सुभाषकुमार ठाकुरले जानकारी दिनुभयो ।शुक्रवार नगरपालिकामा आयोजित एक कार्यक्रममा नगर प्रमुख शम्भु साहले नगरभित्रका १७० जना किसानलाई स्प्रे ट्याङ्की वितरण गर्नुभएको हो । कृषि कार्यमा सहयोग गर्ने उद्देश्यले स्प्रे ट्याङ्की वितरण गरिएको नगर प्रमुख साहले बताउनुभयो । यसले आधुनिक कृषि प्रविधिमा पहुँच गर्दै कृषिमा आत्मनिर्भर बन्न मद्दत पुग्ने विश्वास नगरपालिकाको रहेको नगर प्रमुख साहले जानकारी दिनुभयो । प्रत्येक वडा कार्यालयबाट छनाेट भएर आएका किसानलाई स्प्रे ट्याङ्की वितरण गरिएको कृषि शाखा प्रमुख सरोजलाल दासले बताउनुभयो ।कार्यक्रममा नगरपालिकाका अगुवा ६ जना किसान अबधेशराय यादव, परीक्षण राय यादव, नन्दलाल साह, खुरसिद आलम, भरत साह र अनिल पाण्डेलाई नगर प्रमुख साहले सम्मान समेत गर्नुभएको गौर नगरपालिका कार्यालयले जनाएको छ । यसले किसानलाई आफ्नो उत्पादन बढाउन तथा आफ्नो उत्पादन बजारीकरण गर्न प्रेरणा मिल्ने कृषि शाखा प्रमुख दाशले बताउनुभयो । स्प्रे ट्याङ्की पाए पछि गौर–३ का चिरकुट गिरीले नगरपालिकाको यो सानो सहयोगले कृषि कार्यमा सहयोग पुग्ने बताउनुभयो ।",
      "link": "https://gorkhapatraonline.com/news/161282",
      "image": "https://gorkhapatraonline.com/storage/media/284291/conversions/spre-tyanki-original-thumb.jpg"
    },
    {
      "slug": "161276",
      "title": "हामी मिसन–८४ अग्रसर छौँ, अवरोध गर्नेको हिसाब किताब गरिने छः प्रधानमन्त्री",
      "timestamp": 1751068800000,
      "source": "gp",
      "content": "प्रधानमन्त्री एवम् नेपाल कम्युनिष्ट पार्टी (एमाले) का अध्यक्ष केपी शर्मा ओलीले महाधिवेशन  नआउँदै पार्टीभित्र केही स्वार्थ तत्वहरूलाई महाधिवेशन लागेको टिप्पणी गर्नुभएको छ ।",
      "longContent": "काठमाडौँ, असार १४ गते । प्रधानमन्त्री एवम् नेपाल कम्युनिष्ट पार्टी (एमाले) का अध्यक्ष केपी शर्मा ओलीले महाधिवेशन नआउँदै पार्टीभित्र केही स्वार्थ तत्वहरूलाई महाधिवेशन लागेको टिप्पणी गर्नुभएको छ ।जननेता मदनकुमार भण्डारीको ७४औँ जन्मजयन्तीका अवसरमा राष्ट्रिय युवा सङ्घद्वारा चन्द्रागिरि नगरपालिका वडा १३, कङ्कालीमा आयोजित वृक्षरोपण कार्यक्रमको शुभारम्भका अवसरमा अध्यक्ष ओलीले आफूहरुको लक्ष्य पार्टीलाई एकल बहुमतसहितको मिसन–८४ रहेको स्थितिमा पार्टीभित्र आफ्नो स्वार्थ खोज्नेहरुको हिसाब किताब गरिने बताउनुभयो । “हामी अर्जुनदृष्टिका साथ मिसन–८४ को अभियानमा छौँ । हाम्रो स्वार्थ देशको समृद्धि, विकास र सुशासन हो । यस मिसनमा सबै एकजुट भएर लाग्नुपर्ने बेलामा महाधिवेशन नआउँदै महाधिवेशन लागेको जस्तो देखाउन आवश्यक छैन”, अध्यक्ष ओलीले भन्नुभयो, “हाम्रा कार्यकर्तालाई महाधिवेशन लागेकै छैन । केही स्वार्थीहरूलाई महाधिवेशन लागेको मात्रै हो । हामी त्यस्ताका पछाडि लाग्नु हुँदैन ।”प्रधानमन्त्री ओलीले शिक्षक, विद्यार्थी र सबैको मिहिनेतका कारण यस वर्षको माध्यमिक शिक्षा परीक्षा (एसइई) मा गत वर्षको भन्दा १४ प्रतिशतभन्दा बढी विद्यार्थी उत्तीर्ण भएको उल्लेख गर्दै आगामी वर्ष थप सुधार ल्याउने गरी काम गरिने बताउनुभयो ।प्रधानमन्त्री ओलीले मौका परीक्षामा सहभागी हुने र आउने एसइईका लागि पनि देशभर महत्त्वपूर्ण विषयमा निःशुल्क अनलाइन कक्षा सञ्चालन गराइने जानकारी गराउनुभयो ।",
      "link": "https://gorkhapatraonline.com/news/161276",
      "image": "https://gorkhapatraonline.com/storage/media/284257/conversions/2716d213-1bf0-41e9-b884-429e9b34f954-original-thumb.jpg"
    },
    {
      "slug": "161239",
      "title": "मिनी चिडियाखानादेखि वन्यजन्तु उद्धार केन्द्रसम्म",
      "timestamp": 1751068800000,
      "source": "gp",
      "content": "देशको एक मात्र संरक्षित वन सुर्खेतको काँक्रेविहारलाई संरक्षण गर्न १० बर्से कार्ययोजना तयार पारिएको छ । इनभारोमन्टल फोरम फर रिसर्च एन्ड डेभलपेमेन्ट नेपाल प्रालिको प्राविधिक सहयोगमाा वन तथा भूसरंक्षण विभाग काठमाडौँले काँक्रेविहारको १० बर्से संरक्षण कार्ययोजना तयार पारेको हो ।",
      "longContent": "ललित बसेलसुर्खेत, असार १४ गते । देशको एक मात्र संरक्षित वन सुर्खेतको काँक्रेविहारलाई संरक्षण गर्न १० बर्से कार्ययोजना तयार पारिएको छ । इनभारोमन्टल फोरम फर रिसर्च एन्ड डेभलपेमेन्ट नेपाल प्रालिको प्राविधिक सहयोगमाा वन तथा भूसरंक्षण विभाग काठमाडौँले काँक्रेविहारको १० बर्से संरक्षण कार्ययोजना तयार पारेको हो । काँक्रेविहार वातावरणीय, ऐतिहासिक, पुरातात्त्विक, धार्मिक एंव सांस्कृतिक दृष्टिकोणले महत्वपूर्ण क्षेत्र भएकाले यसको दीर्घकालीन संरक्षणका लागि आर्थिक वर्ष २०८२/८३ देखि २०९१/९२ को १० बर्से कार्ययोजना तयार गरिएको हो । १७५.५० हेक्टर क्षेत्रफलमा वीरेन्द्रनगर नगरपालिका–९ र १० मा फैलिएको काँक्रेविहार वन संरक्षण क्षेत्रमा करिब २५ प्रकारका स्तनधारी, ४१ प्रजातिका चरा, विविध प्रकारका माछा, उभयचर तथा सरीसृपलगायत ९३ रुख प्रजाति पाइने गर्दछन् । डिभिजन वन कार्यालय सुर्खेतको पहलमा कार्यक्रमको समीक्षा गरी विभिन्न क्षेत्रको सुझावसमेत सङ्कलन गरी कार्ययोजना तयार पारिएको हो । कार्ययोजनामा दिगो वन व्यवस्थापन, पुरातात्त्विक, धार्मिक एवं वातावरणीय संरक्षण, जैविक विविधता तथा जैविकमार्गको संरक्षण जस्ता विषयगत क्षेत्र समेटिएका छन् । यस्तै जनस्तरमा सचेतना कार्यक्रम, क्षमता तथा संस्थागत विकास, जलवायु परिवर्तन तथा वातावरणीय सेवाको भुक्तानी, वैकल्पिक इन्धन प्रवर्धन, गरिबका लागि आयआर्जन तथा पर्यापर्यटन विकास र कार्यमूलक अध्ययन अनुसन्धान तथा अभिलेखीकरण पनि कार्ययोजनाले समेटेका छन् ।  चार करोड २० लाख बजेट प्रस्तावयस १० वर्षको विशेष कार्ययोजना कार्यान्वयन गर्न अनुमानित बजेट चार करोड २० लाख प्रस्ताव गरिएको छ । यसमध्ये कार्यक्रम खर्चमा तीन करोड ५० लाख र प्रशासनिक खर्चका लागि जम्मा ७० लाख बजेट प्रस्ताव गरिएको जानकारी डिभिजन वन कार्यालय सुर्खेतका डिभिजनल वन अधिकृत वसन्तबाबु श्रेष्ठले दिनुभयो । कार्ययोजनामा योजना निर्माणमा लाग्ने बजेट पनि प्रस्तावित गरिएको छ । मचान निर्माणमा १५ लाख, मिनी चिडियाखाना निर्माणमा १० लाख, फुट ट्रेल निर्माण तथा मर्मतमा ३० लाख, वन्यजन्तु उद्धार केन्द्र निर्माणमा ५० लाख, ऐतिहासिक, पुरातात्त्विक र धार्मिक सम्पदाको मर्मत पुनर्निर्माण तथा संरक्षणमा २० लाख, पर्यापर्यटन विकास तथा व्यवस्थापनमा ४८ लाखलगायत अन्य योजनाको बजेट प्रस्तावित गरिएको छ । परिषद् गठन गर्न प्रस्तावकार्ययोजनामा उल्लेखित कार्यक्रम कार्यान्वयन डिभिजन वन कार्यालय सुर्खेतले गर्ने जनाइएको छ । कार्ययोजनामा उल्लेख भए अनुसार काँक्रेविहार वन संरक्षण क्षेत्र परिषद् गठन गर्न प्रस्ताव गरिएको छ । परिषद्का प्रतिनिधिमध्येबाट परिषद्को कार्यकारिणी समितिको चयन गरिने छ । यस कार्यसमितिमा अध्यक्ष, उपाध्यक्षलगायत सदस्यहरू निर्वाचित भई आउने छन् भने सदस्यसचिव पदेन सदस्यका रूपमा रहने व्यवस्था गरिएको छ । यस संरचनामा कार्यसमितिको सङ्ख्या ११ जनासम्म रहने प्रस्ताव गरिएको छ । यस परिषद्को कार्यकारिणी समितिमा डिभिजन वन कार्यालयले समन्वय गरी तोकेको वन अधिकृतले सदस्यसचिव एवं प्रबन्धकका रूपमा रही कार्यक्रम सञ्चालन गर्ने डिभिजन वन कार्यालयका डिभिजनल वन अधिकृत श्रेष्ठले बताउनुभयो । के गर्न सकिन्छ ?कार्ययोजना अनुसार यो वन संरक्षण क्षेत्रलगायत सुर्खेत जिल्लाका अन्य महìवपूर्ण सम्भाव्य पर्यापर्यटन क्षेत्रसँग सञ्जाल विस्तार गरी छोटा र लामा दुरीको पदयात्राको विकास गर्न सकिने जनाइएको छ । छोटो दुरीको पैदल यात्राका लागि खास गरी काँक्रेविहार वन संरक्षण र यसभित्र रहेका शिखर शैलीका मन्दिरको अवलोकनका साथै यस क्षेत्रका वरिपरि रहेका महìवपूर्ण गढी, मन्दिर र स्थानीय बासिन्दाको सांस्कृतिक, जीवनशैली, रीतिरिवाज, वातावरण, पर्यावरण र वन्यजन्तुको अवलोकन आदि आकर्षकका स्रोतका रूपमा विकास गरी लैजान सकेमा पैदल यात्री पर्यटनको विकास गर्न सकिने डिभिजनल वन अधिकृत श्रेष्ठले बताउनुभयो । ४५१ मिटरको परिपथ मार्गको निर्माण पनि भइरहेको जानकारी उहाँले दिनुभयो ।सरकारले २०५९ वैशाख ३० गते संरक्षित वन क्षेत्र घोषणा गरेको हो । यस काँक्रेविहार वन संरक्षण क्षेत्रमा चितुवा, विभिन्न प्रजातिका मृग, खरायो, स्याल, फ्याउरो, सर्प, गोहोरो, जङ्गली बँदेल, बाँदर, चरीबाघ आदि वन्यजन्तु पाइन्छन् । कार्ययोजनामा वनडढेलो नियन्त्रण, पानीपोखरी निर्माण तथा मर्मत, गैरकानुनी क्रियाकलाप नियन्त्रण, चरिचरन नियन्त्रण, इको क्लब गठन, चोरीसिकारी तथा चोरी निकासी नियन्त्रण कार्यदल गठन एवं परिचालन, गोठालो तथा हेरालुका लागि संरक्षण शिक्षा, वन्यजन्तु क्षति राहतकोष स्थापना तथा वितरण, वृक्षरोपण र पुनर्उत्पादन संरक्षण, नर्सरी तथा बिरुवा उत्पादन कार्यलाई प्राथमिकता दिइएको छ ।",
      "link": "https://gorkhapatraonline.com/news/161239",
      "image": "https://gorkhapatraonline.com/storage/media/284207/conversions/kankrebihar-skt-lalit-original-thumb.jpg"
    },
    {
      "slug": "161212",
      "title": "एघार महिनामा उनन्चालिस अर्बको धानचामल आयात",
      "timestamp": 1751068800000,
      "source": "gp",
      "content": "सरकारले मुलुकमा धानको उत्पादन र उत्पादकत्व बढाउन विभिन्न प्रयत्न गर्दै आएको छ । यही अभिप्रायले दुई दशकदेखि प्रत्येक १५ असारमा राष्ट्रिय धान दिवस तथा रोपाइँ महोत्सव मनाइँदै आएको छ ।",
      "longContent": "काठमाडौँ, असार १४ गते । सरकारले मुलुकमा धानको उत्पादन र उत्पादकत्व बढाउन विभिन्न प्रयत्न गर्दै आएको छ । यही अभिप्रायले दुई दशकदेखि प्रत्येक १५ असारमा राष्ट्रिय धान दिवस तथा रोपाइँ महोत्सव मनाइँदै आएको छ । धानको उत्पादनमा वृद्धि एवं आधुनिकीकरण र व्यावसायिकीकरणलाई प्रवर्धन गर्ने उद्देश्यले २०६१ सालदेखि सो दिवस मनाइँदै आए पनि स्थानीय उत्पादनले माग धान्न नसक्दा बर्सेनि ठुलो परिमाणमा धानचामल आयात हुने गरेको छ । यस वर्ष पनि ‘धान बालीमा सघनता : खाद्य सुरक्षा र आत्मनिर्भरता’ भन्ने नारासाथ २२ औँ राष्ट्रिय धान दिवस तथा रोपाइँ महोत्सव मनाइने भएको छ । कृषि विभागको आयोजनामा आइतबार सो दिवस मनाउन लागिएको हो । धान उत्पादन बढाउने पहल धेरै भए पनि कृषिप्रधान देशको स्थानीय उत्पादनले माग धान्न नसक्दा ११ महिनामा झन्डै ३९ अर्ब रुपियाँ बराबरको धानचामल आयात गरेको छ । भन्सार विभागको तथ्याङ्क अनुसार चालु आर्थिक वर्ष २०८१/८२ ११ महिनामा (साउन–जेठ) ३८ अर्ब ९४ करोड रुपियाँको धानचामल आयात भएको छ । गत वर्ष सो अवधिमा २१ अर्ब १२ करोड रुपियाँ बराबरको धानचामल आयात भएको थियो । यो वर्ष झन्डै दोब्बर रकमले धानचामलको आयात बढेको तथ्याङ्कले देखाएको छ । चालु आवको ११ महिनामा सबैभन्दा धेरै २१ अर्ब १५ करोड रुपियाँ २६ करोड १९ लाख १९ हजार केजी धान आयात भएको छ । गत वर्ष सो अवधिमा १२ अर्ब ४३ करोड रुपियाँ बराबरको १५ करोड ३७ लाख आठ हजार केजी धान आयात भएको थियो । यस्तै चालु आवमा १७ अर्ब ७८ करोड ५७ लाख रुपियाँ बराबरको पाँच करोड ७३ लाख ६६ हजार केजी चामल आयात भएको छ । गत वर्ष सो अवधिमा आठ अर्ब ६९ करोड १६ लाख रुपियाँको दुई करोड ६९ लाख सात हजार केजी चामल आयात भएको थियो । यस वर्ष धानचामल आयातमा दोब्बरले बढेको तथ्याङ्कले देखाएको छ । स्थानीय उत्पादनले माग धान्न नसक्दा ठुलो परिमाणमा आयात हुने गरेको हो । मुलुकमा धानको उत्पादन बढे पनि आयात पनि बढ्दै गएको तथ्याङ्कले देखाएको छ । कृषि विभागका अनुसार मुलुकमा वार्षिक ७० लाख मेट्रिक टन धानको माग रहेकोमा १० लाख मेट्रिक टन अपुग छ । विभागका महानिर्देशक प्रकाश सन्जेलले नेपालमा कम उत्पादन हुने मसिना तथा बास्नादार चामलको प्रयोगले गर्दा आयात बढी भएको जानकारी दिनुभयो । भारत सरकारले निर्यातमा कर घटाएका कारणले पनि धानचामलको आयात बढी भएको उहाँले जानकारी दिनुभयो । धानको उत्पादन बढाउन बर्खे धानको उत्पादनसँगै उत्पादकत्व र चैते धानको क्षेत्रफल विस्तार गर्न सकिने उहाँले जानकारी दिनुभयो । धानको उत्पादन बढाउन चैते धान खेती दुई लाख हेक्टर क्षेत्रफलमा विस्तार गर्न सकिने उहाँले जानकारी दिनुभयो । हाल एक लाख १० हजार हेक्टर क्षेत्रफलमा छदेखि सात लाख मेट्रिक टन धान उत्पादन हुने गरेको छ । आगामी आवको बजेटमार्फत दुई वर्षभित्रमा चैते धानको उत्पादन बढाएर आत्मनिर्भर बन्ने कार्यक्रम घोषणा गरिएको छ । कृषि तथा पशुपन्छी विकास मन्त्रालयका अनुसार यस वर्ष १४ लाख २० हजार ६३६ हेक्टर क्षेत्रफलमा ५९ लाख ५५ हजार ४७६ मेट्रिक टन धान उत्पादन भएको थियो । धानको उत्पादकत्व प्रतिहेक्टर ४.१९ मेट्रिक टन रहेको छ । बिउसमेत आयातमै भरधानचामलको आयात बढिरहेका बेला धानको बिउका लागि समेत परनिर्भर बन्नु परेको छ । बिउबिजन गुणस्तर नियन्त्रण केन्द्रका अनुसार चालु आवको ११ महिनामा एक अर्ब २० करोड रुपियाँ बराबरको तीन हजार मेट्रिक टन धानको बिउ आयात भएको छ । केन्द्रका अनुसार मुलुकमा वार्षिक एक सिजनका लागि २० हजार मेट्रिक टन धानको बिउ आवश्यक पर्नेमा दुई हजार पाँच सयदेखि तीन हजार मेट्रिक टन बिउ आयात हुने गरेको छ । केन्द्रका सूचना अधिकारी डा. प्रकाश आचार्यले आयात हुने ९० प्रतिशत बिउ हाइब्रिड रहेको जानकारी दिनुभयो ।  वार्षिक बिउ प्रतिस्थापन दर २८ प्रतिशत रहेको उहाँले जानकारी दिनुभयो । नेपाल कृषि अनुसन्धान परिषद् (नार्क) बाट विभिन्न १४८ धानको जात उन्मोचन भई केन्द्रमा दर्ता भएका छन् जसमा ४० वटा जात प्रयोगमा नआई खारेज गरिएको केन्द्रले जनाएको छ । यसैबिच नार्कले नयाँ धानको जात खुमल–१८ अनुसन्धान गरी उन्मोचन गरेको छ । मध्यपहाडको हावापानीमा उपयुक्त हुने सो जात विकास गरी सिफारिस गरिएको हो । प्रतिहेक्टर क्षेत्रफलमा ५.२ टन उत्पादन हुने बताइएको छ ।",
      "link": "https://gorkhapatraonline.com/news/161212",
      "image": "https://gorkhapatraonline.com/storage/media/284176/conversions/Dhaan-Chamal-original-thumb.jpg"
    },
    {
      "slug": "161208",
      "title": "भारतीय यात्रुलाई एनओसी अनिवार्य",
      "timestamp": 1751068800000,
      "source": "gp",
      "content": "त्रिभुवन अन्तर्राष्ट्रिय विमानस्थल अध्यागमन प्रयोग गरी तेस्रो मुलुक जाने भारतीय यात्रुका लागि यात्रा अनुमतिपत्र (एनओसी) अनिवार्य गरिएको छ ।  प्रधानमन्त्री तथा मन्त्रीपरिषद्को कार्यालयमा मुख्यसचिव एकनारायण अर्यालसहित गृह मन्त्रालय, अध्यागमन विभाग, वैदेशिक रोजगार विभाग, राहदानी विभाग, राष्ट्रिय परिचयपत्र तथा",
      "longContent": "गोरखापत्र समाचारदाताकाठमाडौँ, असार १४ गते । त्रिभुवन अन्तर्राष्ट्रिय विमानस्थल अध्यागमन प्रयोग गरी तेस्रो मुलुक जाने भारतीय यात्रुका लागि यात्रा अनुमतिपत्र (एनओसी) अनिवार्य गरिएको छ ।प्रधानमन्त्री तथा मन्त्रीपरिषद्को कार्यालयमा मुख्यसचिव एकनारायण अर्यालसहित गृह मन्त्रालय, अध्यागमन विभाग, वैदेशिक रोजगार विभाग, राहदानी विभाग, राष्ट्रिय परिचयपत्र तथा पञ्जीकरण विभाग, सूचना प्रविधि मन्त्रालयलगायतका उच्च अधिकारीको बैठकले एनओसी अनिवार्य गर्ने निर्णय गरेको थियो ।अध्यागमन विभागका महानिर्देशक गोविन्द रिजालले भारतीय नागरिकका लागि एनओसी अनिवार्य गरिएको जानकारी दिनुभयो । उहाँले भन्नुभयो, “अध्यागमन प्रयोग गर्ने दोस्रो मुलुकका नागरिकका हकमा विगतमा एनओसी अनिवार्य थिएन । अहिले अनिवार्य गरी त्यसको पूर्ण विवरण सुरक्षित राख्ने निर्णय भएको छ ।”भिजिट भिसाको आवरणमा नेपालीसँगै ठुलो सङ्ख्यामा भारतीय नागरिकसमेत बाहिरिएका विवरण सार्वजनिक भएपछि काठमाडौँस्थित भारतीय दूतावासले पनि चासो देखाएको थियो । भिजिट भिसाको आवरणमा विमानस्थलबाट हुने गरेको मानव तस्करीबारे अख्तियार दुरुपयोग अनुसन्धान आयोगले अनुसन्धान गरिरहेको छ ।भारतीय नागरिक तेस्रो देशको भ्रमण अनुमति दिँदा एनओसी अनिवार्य गरी अन्य आवश्यक कागजको डिजिटल प्रतिलिपि सुरक्षित राख्न थालिएको छ । अध्यागमन विभागको तथ्याङ्कमा पछिल्लो आठ वर्षमा ७५ हजारभन्दा बढी भारतीय नागरिक त्रिवि अध्यागमन प्रयोग गरी तेस्रो मुलुक पुगेको पाइएको हो ।विश्वका हरेक देशको अध्यागमन प्रयोग गरी दोस्रो देशका नागरिक तेस्रो मुलुक आउजाउ गर्नु सामान्य रहे पनि सम्बन्धित देशको अनुमतिबिनै एनओसी तथा ‘ट्राभल एड्भाइजरी’ बिनै भ्रमण अनुमति दिँदा राष्ट्रिय सुरक्षामै असर पर्न सक्ने भन्दै विज्ञबाट चिन्ता व्यक्त भइरहेको थियो ।",
      "link": "https://gorkhapatraonline.com/news/161208",
      "image": "https://gorkhapatraonline.com/storage/media/284172/conversions/pm-0-original-thumb.jpg"
    },
    {
      "slug": "161206",
      "title": "दलितसम्बन्धी तथ्याङ्कमा असन्तुष्टि",
      "timestamp": 1751068800000,
      "source": "gp",
      "content": "दलित समुदायको जनसङ्ख्या १ प्रतिशतले वृद्धि भएको छ ।",
      "longContent": "गोरखापत्र समाचारदाताकाठमाडौँ, असार १४ गते ।  दलित समुदायको जनसङ्ख्या १ प्रतिशतले वृद्धि भएको छ । केन्द्रीय तथ्याङ्क कार्यालय र दलित महिला सङ्घ (फेडो) ले शुक्रबार सार्वजनिक गरेको नेपालको जनगणना–२०७८ को दलितसम्बन्धी तथ्याङ्कीय प्रतिवेदन अनुसार हरेका १० वर्ष दलितको जनसङ्ख्या १ प्रतिशतले वृद्धि हुँदै आएको देखिन्छ तर दलित सङ्घ संस्थाले भने उक्त प्रतिवेदनमा असन्तुष्टि व्यक्त गरेका छन् ।   २०५८ सालको जनगणनामा कुल जनसङ्ख्याको ११.० प्रतिशत दलितको जनसङ्ख्या थियो । जसमा पहाडी दलित ७.१ र तराई दलित ३.९ थिए । २०६८ को जनगणनामा दलितको जनसङ्ख्या १.५ प्रतिशतले वृद्धि भई १२.५ प्रतिशत देखिएको छ । २०७८ को जनगणनामा दलितको जनसङ्ख्या ३९ लाख ९८ हजार ९९० रहेको छ । यो कुल जनसङ्ख्याको १३.४ प्रतिशत हो, जसमा पहाडी दलित ८.६ र तराई दलित ४.८ प्रतिशत रहेको छ । प्रतिवेदन सार्वजनिक गर्दै राष्ट्रिय योजना आयोगका उपाध्यक्ष प्राडा शिवराज अधिकारीले वञ्चितीकरणमा रहेकालाई मूलधारमा समावेश गर्ने गरी आयोगका नीति कार्यक्रममा समेटिएको बताउनुभयो । बालबालिकाको सङ्ख्या उच्च हुने तर जनसङ्ख्या भने कम देखिएपछि जनगणनामा समस्या हुन सक्ने शङ्का गरिएको छ । प्रतिनिधि सभाका सांसद सीता मिजारले भन्नुभयो, “जनगणना गर्दा दलितले गैरदलितसँग मिल्ने थर बताएपछि गैरदलितमा गणना हुन पुगेको छ । दलितले दलित हो भन्न नसक्दा पनि समस्या आएको छ । दलितमैत्री जनगणना हुन सकेको छैन, नत्र जन्मदर बढ्ने, जनसङ्ख्या घट्ने कसरी हुन्छ ?”  प्रतिनिधि सभा सदस्य रणेन्द्र बरालीले भन्नुभयो, “सरकारी तथ्याङ्कमै दलित समुदाय गरिबी, अशिक्षा, बेरोजगार, अवसर, सम्पत्तिलगायतका सबै क्षेत्रमा पछाडि छन् । दलहरूले संविधान र घोषणापत्रमा लेख्छन् तर बजेट, नीति र कार्यक्रममा दलितका लागि केही पनि देख्दैनन् ।” दलित महिला सङ्घकी संस्थापक अध्यक्ष दुर्गा सोबले भन्नुभयो, “नेपालको जनगणनामा दलितको विश्लेषण गरेर ल्याइएको यो पहिलो प्रतिवेदन हो । तर तथ्याङ्क हेर्दा विश्वास गरिहाल्न सकिने अवस्था छैन । सन्तुष्ट हुने तथ्याङ्क आएको छैन ।” नेपालको कुल परिवार अर्थात् ६६ लाख ६० हजार ८४१ मध्ये ८६ प्रतिशत आफ्नै स्वामित्वको घरमा बसोवास गरेको देखिन्छ भने कुल ९०.७ प्रतिशत दलित आफ्नै स्वामित्वको घरमा बसोवास गरेका छन् । पहाडका दलित ८८.४ प्रतिशत र तराईका कुल दलित परिवारमध्ये ९५ प्रतिशत आफ्नै स्वामित्वको घरमा बसोवास गरेका छन् । तथ्याङ्क अनुसार दलितको कुल जनसङ्ख्यामध्ये ८७ प्रतिशतले बिजुलीबत्ती प्रयोग गरेका छन् । दलितको कुल जनसङ्ख्याको १० प्रतिशत शौचालयविहीन छन् । साधारण फोन प्रयोग गर्ने दलितको जनसङ्ख्यामध्ये ७३ प्रतिशत मात्र रहेको छ । १५ प्रतिशत दलित महिलाको नाममा सम्पत्तिको स्वामित्व रहेको छ । पहाडका दलित ३२ प्रतिशत र तराईका दलित ४४.५ प्रतिशत अति न्यून वर्गमा परेका छन् ।",
      "link": "https://gorkhapatraonline.com/news/161206",
      "image": "https://gorkhapatraonline.com/storage/media/284170/conversions/Dalit-original-thumb.jpg"
    },
    {
      "slug": "161205",
      "title": "आयोगबाट न्याय पाउने आशा",
      "timestamp": 1751068800000,
      "source": "gp",
      "content": "“नेपाली सेनाका लागि काम गर्दा द्वन्द्वको समयमा आफ्नै हात गुमाएँ । छोराछोरीलाई पैतृक सम्पत्ति बेचेर पढाएँ तर मैले अझै राहत वा क्षतिपूर्ति पाएको छैन,” माओवादी द्वन्द्वकालमा बम विस्फोटमा हात गुमाउनुभएका हीरामणि अधिकारीले गुनासो गर्नुभयो ।",
      "longContent": "गोरखापत्र समाचारदाताकाठमाडौँ, असार १४ गते । “नेपाली सेनाका लागि काम गर्दा द्वन्द्वको समयमा आफ्नै हात गुमाएँ । छोराछोरीलाई पैतृक सम्पत्ति बेचेर पढाएँ तर मैले अझै राहत वा क्षतिपूर्ति पाएको छैन,” माओवादी द्वन्द्वकालमा बम विस्फोटमा हात गुमाउनुभएका हीरामणि अधिकारीले गुनासो गर्नुभयो । “घटना भएपछि औषधोपचारमा गएँ । सुरक्षाकर्मी एक ठाउँबाट अर्को ठाउँमा गइरहनुपर्ने हुनाले प्रमाण जुटाउनुपर्ने अवस्था आउन सक्ला भन्ने लागेन, घटना भएको २९ वर्ष भयो, मुद्दा तामेलीमा छ,” उहाँले आयोगको छानबिनको आधार के हुने ? प्रश्न गर्नुभयो । काठमाडौँमा शुक्रबार सत्यनिरूपण तथा मेलमिलाप आयोगले द्वन्द्वपीडित तथा सरोकारवालासँगको एक दिवसीय अन्तर्क्रिया गर्दा करिब दुई दर्जनभन्दा बढी द्वन्द्वपीडितले यसैगरी आक्रोश, निराशा र भावविह्वल भएर आफूसँग सम्बन्धित घटना सम्झे । सरकारले सङ्क्रमणकालीन न्यायसम्बन्धी काम गर्ने दुई आयोगमा गत वैशाख ३१ गते पदाधिकारी नियुक्त गर्‍यो । त्यसपछि आयोगले पहिलो पटक सार्वजनिक रूपमा द्वन्द्वपीडितसँग अन्तक्रिया गरेको हो । अछामका भोजराज तिमिल्सिनाले एउटै आयोगले सक्ने कामका लागि तेस्रो पटक आयोग गठन भएको र नवगठित आयोगका पदाधिकारीले राजनीतिक दलहरूसमक्ष अडान लिन सक्नुपर्ने सुझाव दिनुभयो । उहाँले अडान लिन सके टुङ्गोमा पुगिने तर नसके विगतका दुई वटा आयोगकै नियति भोग्नुपर्ने बताउनुभयो । “न्याय पाउने आसमा तीन दशक बित्न लाग्यो, गठन भएको एक महिनामा नियमावलीसमेत तयार गर्न नसक्ने आयोग घाउ ताजा पार्न र द्वन्द्वपीडितको आँसुसँग खेल्न मात्रै आएको महसुस हुँदै छ । नभए एक महिनामा कम्तीमा नियमावली बनाएर घटनाको वर्गीकरण गर्ने काम गर्नुपथ्र्यो,” स्याङ्जाका केशव खनालले आयोगको कामकारबाहीप्रति रोष व्यक्त गर्नुभयो । उहाँका अनुसार द्वन्द्वकालमा राज्य पक्षबाट उहाँको बुवा बेपत्ता बनाइयो ।नुवाकोट बेलकोटगढी–१० का हीरा शर्मा तिवारीले अवकाश हुन पाँच महिना १५ दिन मात्रै बाँकी रहँदा शिक्षकका रूपमा कार्यरत आफ्नो श्रीमान्को हत्या भएको र पेन्सनबाट वञ्चित भएको दुःखेसो व्यक्त गर्नुभयो । सप्तरीका नरेन्द्रनारायण साहु नुवाकोटको रणभुवनेश्वरी माविमा शिक्षकका रूपमा कार्यरत हुनुहुन्थ्यो । माओवादीको धम्की र प्रताडना सुनेर विस्थापित भएको बताउने उहाँले अझै आफू पुनस्र्थापित हुने विश्वास व्यक्त गर्नुभयो । कालीकोटका कालीबहादुर विष्टले आयोग पदाधिकारीलाई अपमान गरेर द्वन्द्वपीडितको समस्या समाधान नहुने उल्लेख गर्दै संयमित र मर्यादित रूपमा आफ्नो दुःखेको राख्नुभयो । “राज्य र माओवादीको द्वन्द्वमा जनता पिल्सिए । छोरा/आमा/बुवा/भाइ मारिएकाहरू आवेशमा आएर आयोग पदाधिकारीलाई अपमानित गरेका होलान् तर आयोगले पनि विगतको अनुभवबाट जिम्मेवारी पूरा गर्नतर्फ अग्रसर हुनु पर्छ,” उहाँले सुझाउनुभयो । २०५६ सालमा दुई बालबालिका र परिवारसहित विस्थापित हुनुभएका विष्ट त्यसयता घर पुग्नुभएको छैन । आयोगका सदस्य डा. टीका ढकालले द्वन्द्वपीडितको अवस्था र समस्या बुझ्नै कार्यक्रम आयोजना भएको हुँदा आक्रोशपूर्ण अभिव्यक्तिबाट विचलित नहुने धारणा राख्नुभयो । उहाँले आयोगको चार वर्षको कार्यकालको मार्गचित्रसम्बन्धमा प्रस्तुति दिनुभयो । अन्तर्क्रियामा आयोगका अध्यक्ष महेश थापा तथा टीका ढकाललगायतका सदस्य र आयोग कर्मचारीको उपस्थिति थियो ।",
      "link": "https://gorkhapatraonline.com/news/161205",
      "image": "https://gorkhapatraonline.com/storage/media/284169/conversions/TRC-PRG-original-thumb.jpg"
    },
    {
      "slug": "161203",
      "title": "शिक्षा विधेयकमा दुई सहमति",
      "timestamp": 1751068800000,
      "source": "gp",
      "content": "प्रतिनिधि सभाको शिक्षा, स्वास्थ्य तथा सूचना प्रविधि समितिमा छलफलक्रममा रहेको विद्यालय शिक्षासम्बन्धी विधेयकका दुई विवादित विषयमा सहमति जुटाएको छ ।",
      "longContent": "गोरखापत्र समाचारदाताकाठमाडौँ, असार १४ गते । प्रतिनिधि सभाको शिक्षा, स्वास्थ्य तथा सूचना प्रविधि समितिमा छलफलक्रममा रहेको विद्यालय शिक्षासम्बन्धी विधेयकका दुई विवादित विषयमा सहमति जुटाएको छ । शुक्रबार बसेको समितिको बैठकले पूर्वप्राथमिक शिक्षा (इसिडी) र निजी तथा संस्थागत विद्यालय सञ्चालन तथा व्यवस्थापनसम्बन्धमा सहमति जुटाएको हो । सहमति अनुसार अब इसिडी दुई वर्षको रहने छ । यसअघि सामुदायिक र निजी विद्यालयमा इसिडीको अवधि फरक फरक रहेको थियो । बैठकले पूर्वप्राथमिक शिक्षा भन्नाले आधारभूत तहको कक्षा १ मा भर्ना हुनुअघि दिइने शिक्षालाई मानेको छ । समितिले जुटाएको सहमतिमा भनिएको छ, “कुनै पनि विद्यालयले पूर्वप्राथमिक शिक्षालाई दुई वर्षभन्दा बढी अवधि हुने गरी सञ्चालन गर्न पाउने छैनन् ।” त्यस्तै निजी विद्यालय सञ्चालन तथा व्यवस्थापनसम्बन्धमा पनि समितिमा सहमति जुटेको छ । सहमति अनुसार निजी विद्यालय सेवामूलक, लोककल्याणकारी र क्रमशः गैरनाफामूलक हुने गरी सञ्चालन हुने छ । बैठकमा शिक्षा, विज्ञान तथा प्रविधिमन्त्री रघुजी पन्तले सार्वजनिक शिक्षाको गुणस्तर सुधारमा राज्यको लगानी र ध्यान केन्द्रित गर्नुपर्ने बताउनुभयो । उहाँले महँगो पैसा तिरेर पढ्छु भन्ने हुनेखानेलाई विकल्प दिन नसकिए पुँजी र मानव शक्ति दुवै बिदेसिने खतरा हुने बताउनुभयो । उहाँले भन्नुभयो, “हुनेखानेले पैसा खर्च गरेर पढ्छु भन्नेलाई विकल्प उपलब्ध गराउन सकिएन भने पुँजी पनि बाहिर जान्छ, जनशक्ति पनि बाहिर जान्छ । यसो भन्दा राज्य के अनिवार्य र निःशुल्क शिक्षाबाट पछि हट्यो त ? होइन, हटेको छैन ।”उहाँले राज्यको अनिवार्य र निःशुल्क शिक्षा जसका लागि आवश्यकता छ, त्यसका लागि राज्य उपलब्ध हुनुपर्ने बताउनुभयो । निजी विद्यालय गुठीमा जान्छन् भने छुट दिनुपर्ने उहाँको धारणा थियो । उहाँले भन्नुभयो, “राज्यको लगानी र ध्यान सार्वजनिक शिक्षामा लगाऔँ । कसरी क्वालिटीको बनाउने भन्नेमा राज्यको ध्यान केन्द्रित हुनु पर्छ ।”  हाल कार्यरत प्रारम्भिक बाल विकास तथा शिक्षामा बाल विकास सहजकर्तालाई खुला प्रतिस्पर्धाबाट हुने परीक्षामा पहिलो पटक सहभागी हुन उमेरहद नलाग्ने प्रावधानमा सहमति जुटाएको पनि समितिका सभापति अमरबहादुर थापाले बताउनुभयो । शुक्रबार बसेको समितिको बैठकमा भने सदस्यहरूले निजी विद्यालयलाई निश्चित अवधि तोकेर शैक्षिक गुठीमा लैजानैपर्ने र लैजान नहुने पक्षमा मत राखेका थिए । पछिल्लो सहमति अनुसार निजी विद्यालयलाई अब कम्पनी कानुन अन्तर्गत सञ्चालन गर्न सकिने छ । तर यस्ता विद्यालय सार्वजनिक शैक्षिक गुठीमा जान चाहेमा विभिन्न छुट दिने प्रस्ताव पनि समितिले गरेको छ ।",
      "link": "https://gorkhapatraonline.com/news/161203",
      "image": "https://gorkhapatraonline.com/storage/media/284167/conversions/Untitled-1-original-thumb.jpg"
    },
    {
      "slug": "161202",
      "title": "एसइईको नतिजामा सुधार",
      "timestamp": 1751068800000,
      "source": "gp",
      "content": "माध्यमिक शिक्षा परीक्षा (एसइई) को नतिजा गत वर्षको तुलनामा राम्रो सुधार भएको छ । राष्ट्रिय परीक्षा बोर्ड, परीक्षा नियन्त्रण कार्यालयले शुक्रबार सार्वजनिक गरेको नतिजा अनुसार २०८१ सालको परीक्षामा ६१.८१ प्रतिशत परीक्षार्थी उत्तीर्ण भएका छन् ।",
      "longContent": "काठमाडौँ, असार १४ गते । माध्यमिक शिक्षा परीक्षा (एसइई) को नतिजा गत वर्षको तुलनामा राम्रो सुधार भएको छ । राष्ट्रिय परीक्षा बोर्ड, परीक्षा नियन्त्रण कार्यालयले शुक्रबार सार्वजनिक गरेको नतिजा अनुसार २०८१ सालको परीक्षामा ६१.८१ प्रतिशत परीक्षार्थी उत्तीर्ण भएका छन् । परीक्षामा कुल चार लाख ३८ हजार ८९६ परीक्षार्थी सहभागी भएका थिए, जसमध्ये  दुई लाख ७१ हजार २९९ जना उत्तीर्ण भएका छन् । एक लाख ६७ हजार ५९७ जना अनुत्तीर्ण अर्थात् नन ग्रेडेडमा परेका छन् । यस पटकको नतिजा पछिल्लो वर्षको तुलनामा उच्च उत्तीर्ण दर हो । गत वर्ष  एसइईमा ४७.८६ प्रतिशत परीक्षार्थी उत्तीर्ण भएका थिए । अहिलेको नतिजा गत वर्षको भन्दा १४ प्रतिशतले धेरै हो । यस पटक एसइईमा न्यूनतम ७० प्रतिशत परीक्षार्थी उत्तीर्ण गराउने गरी सरकारी तयारी थियो । ग्रेडवृद्धि परीक्षामा सहभागी हुने परीक्षार्थीको उत्तीर्ण प्रतिशतलाई समेत आधार मानेर गणना गर्ने हो भने सरकारी लक्ष्यभन्दा पनि बढी उपलब्धि हुने देखिन्छ । शिक्षाविद्हरूले समेत नतिजामा सुधार हुनु सकारात्मक रहेको प्रतिक्रिया दिनुभएको छ । काठमाडौँ विश्वविद्यालय स्कुल एफ एजुकेसनका डिनसमेत रहनुभएका शिक्षाविद् प्राडा बालचन्द्र लुइटेलले अहिलेको नतिजालाई राम्रो मान्नुपर्ने बताउनुभयो  तर अझै पनि परीक्षार्थीको सिकाइलाई भन्दा पनि नतिजालाई मात्रै प्राथमिकता दिने सोचमा भने परिवर्तन हुनुपर्ने शिक्षाविद् लुइटेलले बताउनुभयो । उहाँले भन्नुभयो, “नतिजा हेर्दा गत वर्षको भन्दा धेरै नै सुधार भएको छ । यसलाई अझै ९० प्रतिशत पुर्‍याउने गरी विद्यालय शिक्षाको अन्तिम खुड्किलो मानिने कक्षा १२ को नतिजा सुधारतर्फ अहिलेको जनशक्ति र स्रोतलाई परिचालन गर्नु पर्छ ।” नतिजा सार्वजनिक कार्यक्रममा बोर्डका अध्यक्ष डा. महाश्रम शर्माले गत वर्षको नतिजामा आधाभन्दा बढी परीक्षार्थी अनुत्तीर्ण भएपछि सरोकारवाला सबैको ध्यान यस पटकको नतिजा सुधार गर्नु पर्छ भन्नेतर्फ केन्द्रित भएको र त्यसैको परिणाम अहिले देखिएको बताउनुभयो । “गत वर्ष धेरै परीक्षार्थी अनुत्तीर्ण भएपछि स्थानीय तहदेखि केन्द्रसम्मै हामीले नतिजा विश्लेषण गर्‍यौँ । विद्यार्थी कमजोर भएका विषयको सिकाइ सुधार्नेतर्फ अध्ययन गर्‍यौँ,” शर्माले भन्नुभयो, “सोही अनुसार रणनीति बनाएर शिक्षक कर्मचारी परिचालन गर्‍यौँ र विद्यार्थीलाई पनि सोही अनुसार पढाइमा खटायौँ । त्यसको परिणाम नतिजामा देखियो ।” परीक्षामा उत्तीर्ण परीक्षार्थीलाई बोर्डले ग्रेडेड समूहमा राख्ने गर्दछ ।  यो समूहमा पर्न परीक्षार्थीले सैद्धान्तिकतर्फ हरेक विषयमा न्यूनतम ३५ प्रतिशत र आन्तरिकतर्फ न्यूनतम ४० प्रतिशत अङ्क ल्याउनै पर्छ । सैद्धान्तिकतर्फको ७५ पूर्णाङ्कको विषयमा कम्तीमा २७ अङ्क र आन्तरिकतर्फको २५ पूर्णाङ्कमा कम्तीमा १० अङ्क प्राप्त गर्नुपर्ने व्यवस्था छ । यो व्यवस्था गर्त वर्षदेखि लागु गरिएको हो ।  पहिलो पटक लागु गरिएका कारण गतवर्ष धेरै परीक्षार्थी अनुत्तीर्ण भएको र सोही अनुत्तीर्ण दरलाई हेरेर विद्यार्थीमा पढ्ने बानीको समेत विकास हुँदा नतिजा अहिले सुधारिएको बोर्डको विश्लेषण छ । परीक्षामा कुल चार लाख ३८ हजार ८९६ परीक्षार्थी सहभागी थिए, जसमध्ये बोर्डले परीक्षार्थीको प्राप्ताङ्क अनुसार उच्च अङ्क ल्याउनेलाई जिपिए ३.६० देखि ४ सम्म र सबैभन्दा कम ल्याउनेलाई एनजीसहित सात समूहमा राखेर नतिजा प्रकाशन गरेको छ । बोर्डका अनुसार जिपिए १.६० देखि २ भन्दा कम– ८ जना, जिपिए २ देखि २.४० भन्दा कम– ४,१२६ जना, जिपिए २.४० देखि २.८० भन्दा कम– ४८,४७९ जना, जिपिए २.८० देखि ३.२० भन्दा कम– ८९,१२४ जना, जिपिए ३.२० देखि ३.६० भन्दा कम– ८१,३८५ जना, जिपिए ३.६० देखि ४ सम्म– ४८,१७७ जनाले ल्याएका छन् ।",
      "link": "https://gorkhapatraonline.com/news/161202",
      "image": "https://gorkhapatraonline.com/storage/media/284166/conversions/see-original-thumb.jpg"
    }
  ]
}