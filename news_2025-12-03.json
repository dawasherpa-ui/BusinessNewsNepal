{
  "date": "2025-12-03T21:41:34.659Z",
  "news": [
    {
      "slug": "182241",
      "title": "कोटेश्वर चोक सुधार आयोजनाका लागि जापानसँग ऋण सम्झौता : अन्डरपास र फ्लाइओभर बन्ने",
      "timestamp": 1764720000000,
      "source": "gp",
      "content": "नेपाल सरकार र जापान सरकारबीच कोटेश्वर चोक सुधार आयोजनाको लागि ऋण सम्झौतामा हस्ताक्षर भएको छ । अर्थमन्त्री रामेश्वर प्रसाद खनालको समुपस्थतिमा अर्थ मन्त्रालयमा आयोजित एक समारोहमा हस्ताक्षर भएको हो ।",
      "longContent": "काठमाडौँ, मङ्सिर १७ गते । नेपाल सरकार र जापान सरकारबीच कोटेश्वर चोक सुधार आयोजनाको लागि ऋण सम्झौतामा हस्ताक्षर भएको छ । अर्थमन्त्री रामेश्वरप्रसाद खनालको समुपस्थितिमा अर्थ मन्त्रालयमा आयोजित एक समारोहमा हस्ताक्षर भएको हो ।जापानले उक्त आयोजनाका लागि ३४.५९ अर्ब जापानी येन (करिब ३१.७६ अर्ब) बराबरको ऋण सहायता उपलब्ध गराएको छ। जाइकामार्फत प्राप्त हुने उक्त ऋणको ग्रेस अवधि १० वर्ष, भुक्तानी अवधि ३० वर्ष र वार्षिक ०.२ प्रतिशत ब्याजदर रहनेछ।आयोजनाअन्तर्गत कोटेश्वर तथा जडीबुटी खण्डमा अन्डरपास तथा फ्लाइओभर निर्माण गरिनेछ, जसले काठमाडौँ, ललितपुर, भक्तपुर तथा बिपी राजमार्ग हुँदै चल्ने सवारीसाधनको आवागमन सहज बनाउन तथा ट्राफिक जाम न्यूनीकरण गर्न महत्त्वपूर्ण योगदान पुर्‍याउने अपेक्षा गरिएको छ। आयोजना भौतिक पूर्वाधार तथा यातायात मन्त्रालय अन्तर्गतको सडक विभागमार्फत कार्यान्वयन गरिनेछ।ऋण सहायतासँग सम्बन्धित  एक्सचेन्ज अफ नोटेडमा अर्थ सचिव डा. घनश्याम उपाध्याय र जापानी राजदूत मायदा  तोरुले हस्ताक्षर गर्नुभएको अर्थ मन्त्रालयका सहसचिव एवम् प्रवक्ता टङ्कप्रसाद पाण्डेयले जानकारी दिनुभयो । त्यस्तै ऋण सम्झौतामा अर्थ मन्त्रालयको अन्तर्राष्ट्रिय आर्थिक सम्बन्ध महाशाखाका प्रमुख सहसचिव डा. धनीराम शर्मा र जाइका नेपालका प्रमुख प्रतिनिधि मित्सुजाकी माजुकीले हस्ताक्षर गर्नुभयो। कार्यक्रममा अर्थमन्त्री  रामेश्वरप्रसाद खनाल, सहसचिव डा. धनीराम शर्मा, जाइका नेपालका प्रमुख प्रतिनिधि मित्सुजाकी माजुकी, राजदूत मायदा तोरुले सम्बोधन गर्दै द्विपक्षीय सहकार्यलाई थप प्रभावकारी रूपमा अघि बढाउने प्रतिबद्धता व्यक्त गर्नुभयो। जापानी राजदूतले जापानको सहुलियतपूर्ण ऋण सहयोगमा कार्यान्वयन हुने कोटेश्वर चोक सुधार आयोजना कार्यान्वयनबाट उपत्यकाको यातायात व्यवस्थामा उल्लेख्य सुधार हुने विश्वास व्यक्त गर्नुभएको छ । उहाँले नेपाल र जापानबीचको दशकौं पूरानो मित्रतापूर्ण सम्बन्धको स्मरणसमेत गर्नुभयो । अर्थमन्त्री खनालले आफ्नो सम्बोधनमा नेपाल–जापान सहकार्यअन्तर्गत काठमाडौं उपत्यकाको महत्त्वपूर्ण जामयुक्त स्थानको सुधारमा प्रगति ल्याउने उद्देश्यले अघि बढाइएको यो परियोजनाले राजधानीको यातायात व्यवस्थापनमा दीर्घकालीन परिवर्तन ल्याउने विश्वास व्यक्त गर्नुभयो। कार्यक्रममा अर्थ मन्त्रालय, भौतिक पूर्वाधार तथा यातायात मन्त्रालय, सडक विभाग, जापानी दूतावास तथा जाइका नेपालका वरिष्ठ अधिकारीहरूको उपस्थिति थियो।",
      "link": "https://gorkhapatraonline.com/news/182241",
      "image": "https://gorkhapatraonline.com/storage/media/320942/conversions/photo123-original-thumb.jpg"
    },
    {
      "slug": "182225",
      "title": "रुसको मुद्रास्फीति वर्षको अन्त्यसम्म ६ प्रतिशतमा झर्नेः पुटिन",
      "timestamp": 1764720000000,
      "source": "gp",
      "content": "रुसको मुद्रास्फीति दर यस वर्षको अन्त्यसम्म करिब ६ प्रतिशतमा झर्ने अपेक्षा गरिएको छ । उक्त दर सरकार र केन्द्रीय बैङ्कले गरेको पूर्वानुमानभन्दा कम रहेको रुसका राष्ट्रपति भ्लादिमिर पुटिनले मङ्गलबार बताउनुभएको छ ।",
      "longContent": "मास्को, मङ्सिर १७ गते । रुसको मुद्रास्फीति दर यस वर्षको अन्त्यसम्म करिब ६ प्रतिशतमा झर्ने अपेक्षा गरिएको छ । उक्त दर सरकार र केन्द्रीय बैङ्कले गरेको पूर्वानुमानभन्दा कम रहेको रुसका राष्ट्रपति भ्लादिमिर पुटिनले मङ्गलबार बताउनुभएको छ ।मार्चमा १० प्रतिशतभन्दा माथि पुगेको मुद्रास्फीति अहिले वर्षेनी आधारमा ७ प्रतिशतभन्दा तल झरेको छ र वर्षको अन्त्यसम्म करिब ६ प्रतिशत पुग्ने अनुमान छ । राष्ट्रपतिले भन्नुभयो, “आर्थिक वृद्धिको गति केही सुस्त हुँदै गएको छ । रुसको कुल घरेलु उत्पादन यस वर्षको पहिलो नौ महिनामा १ प्रतिशतले बढेको छ ।”पूरा वर्षको आर्थिक वृद्धिको अनुमान ०.५ प्रतिशतदेखि १ प्रतिशतको बिचमा रहेको छ, जुन सरकारको अपेक्षासँग मेल खान्छ । पुटिनका अनुसार, सरकारले र केन्द्रीय बैङ्कले कडाइ गरिएका नीति लागू गर्दै अर्थतन्त्रलाई सहजरूपमा सञ्चालन गर्न प्रयासरत रहेका छन् । “सेप्टेम्बर महिनामा रुसको बेरोजगारी दर २.२ प्रतिशत रहेको छ, जुन ऐतिहासिकरूपमा सबैभन्दा कम दर हो,”उहाँले जानकारी दिनुभयो । रासस/सिन्ह्वा",
      "link": "https://gorkhapatraonline.com/news/182225",
      "image": "https://gorkhapatraonline.com/storage/media/320899/conversions/putin-original-thumb.jpg"
    },
    {
      "slug": "182204",
      "title": "सुनचाँदीको मूल्य निरन्तर अकासिँदो",
      "timestamp": 1764720000000,
      "source": "gp",
      "content": "अन्तर्राष्ट्रिय बजारमा आएको उतारचढाव, मूल्यमा भएको क्रमिक वृद्धि र मागमा देखिएको परिवर्तनले आन्तरिक बजारका सुनचाँदीको मूल्य निरन्तर उकालो लागेको छ ।",
      "longContent": "काठमाडौँ,  मङ्सिर १७ गते ।  अन्तर्राष्ट्रिय बजारमा आएको उतारचढाव, मूल्यमा भएको क्रमिक वृद्धि र मागमा देखिएको परिवर्तनले आन्तरिक बजारका सुनचाँदीको मूल्य निरन्तर उकालो लागेको छ । नेपाल सुनचाँदी व्यवसायी महासङ्घका अनुसार आज एक तोला सुनको मूल्य दुई लाख ५४ हजार १०० कायम भएको छ । आज चाँदीको मोल ११० ले बढेर तोलामा तीन हजार ६५५ निर्धारण भएको छ ।मङ्गलबार सुनको मूल्य प्रतितोला दुई लाख ५३ हजार ३०० निर्धारण भएको थियो भने एक तोला चाँदी तीन हजार ५४५ मा कारोबार भएको थियो । अन्तर्राष्ट्रिय सञ्चारमाध्यमहरूका अनुसार आज अन्तर्राष्ट्रिय बजारमा एक औँस सुन चार हजार २२६ र त्यति नै परिमाणको चाँदी ५९ अमेरिकी डलरमा खरिदबिक्री भइरहेको छ ।  रासस",
      "link": "https://gorkhapatraonline.com/news/182204",
      "image": "https://gorkhapatraonline.com/storage/media/320857/conversions/_gold-original-thumb.jpg"
    },
    {
      "slug": "182190",
      "title": "यस्तो छ आजका लागि सागसब्जी र फलफूलको थोक मूल्य",
      "timestamp": 1764720000000,
      "source": "gp",
      "content": "कालीमाटी फलफूल तथा तरकारी बजार विकास समितिले आजका लागि कृषिउपजको थोक मूल्य निर्धारण गरेको छ ।",
      "longContent": "काठमाडौँ,  मङ्सिर १७ गते ।   कालीमाटी फलफूल तथा तरकारी बजार विकास समितिले आजका लागि कृषिउपजको थोक मूल्य निर्धारण गरेको छ ।समितिका अनुसार गोलभेँडा ठुलो (नेपाली) प्रतिकिलो रु ११०, गोलभेँडा ठुलो (भारतीय) प्रतिकिलो रु १२०, गोलभेँडा सानो (लोकल) प्रतिकिलो रु ८५, गोलभेँडा सानो (टनेल) प्रतिकिलो रु १२०, गोलभेँडा सानो (भारतीय) प्रतिकिलो रु ८२, गोलभेँडा सानो (तराई) प्रतिकिलो रु १०५, आलु रातो प्रतिकिलो रु ५५, आलु रातो (भारतीय) प्रतिकिलो रु ४२, आलु सेतो प्रतिकिलो रु ३८ र प्याज सुकेको (भारतीय) प्रतिकिलो रु ३२ रहेको छ । यस्तै, गाजर (लोकल) प्रतिकिलो रु १४०, गाजर (तराई) प्रतिकिलो रु १३०,  बन्दा (लोकल) प्रतिकिलो रु ७०, बन्दा (तराई) प्रतिकिलो रु ५५, बन्दा (नरिवल) प्रतिकिलो रु ६०, काउली स्थानीय प्रतिकिलो रु ७०, काउली स्थानीय (ज्यापु) प्रतिकिलो रु ९०, काउली तराई प्रतिकिलो रु ६५, रातो मूला प्रतिकिलो रु ६०, सेतो मूला (लोकल) प्रतिकिलो रु ४०, सेतो मूला (हाइब्रिड) प्रतिकिलो रु ५५, भन्टा लाम्चो प्रतिकिलो रु ८०, भन्टा डल्लो प्रतिकिलो रु ८०, तने बोडी प्रतिकिलो रु १८० र मकै बोडी प्रतिकिलो रु ७० कायम भएको छ । त्यसैगरी, मटरकोसा प्रतिकिलो रु १५०, घिउ सिमी (लोकल) प्रतिकिलो रु १७०, घिउ सिमी (हाइब्रिड) प्रतिकिलो रु १६०, घिउ सिमी (राजमा) प्रतिकिलो रु ११०, टाटे सिमी प्रतिकिलो रु १४०, तिते करेला प्रतिकिलो रु १३०, लौका प्रतिकिलो रु ८०, परबर (लोकल) प्रतिकिलो रु १००, परबर (तराई) प्रतिकिलो रु ११०, घिरौँला प्रतिकिलो रु १३०, फर्सी पाकेको प्रतिकिलो रु ४०, हरियो फर्सी (लाम्चो) प्रतिकिलो रु ७०, हरियो फर्सी (डल्लो) प्रतिकिलो रु ६५, सलगम प्रतिकिलो १२०, भिन्डी प्रतिकिलो १२०, सखरखण्ड प्रतिकिलो ८०, बरेला प्रतिकिलो रु ८०, पिँडालु प्रतिकिलो रु ११० र स्कुस प्रतिकिलो रु ३० कायम गरिएको छ ।रायोसाग प्रतिकिलो रु ७०, पालुङ्गो साग प्रतिकेजी रु १८०, चमसुर प्रतिकिलो रु १२०, तोरीको साग प्रतिकिलो रु ७०, मेथीको साग प्रतिकिलो रु १६०, हरियो प्याज प्रतिकिलो रु ७०, बकुला प्रतिकिलो रु १६०, तरुल प्रतिकिलो रु ९०, च्याउ (कन्य) प्रतिकिलो रु २३०, च्याउ (डल्ले) प्रतिकिलो रु ४०० र कुरिलो प्रतिकिलो रु १३०० निर्धारण गरिएको छ ।ब्रोकाउली प्रतिकिलो रु १६०, चुकुन्दर प्रतिकिलो रु ९०, रातो बन्दा प्रतिकिलो रु १५०, जिरीको साग प्रतिकिलो रु ६५०, सेलरी प्रतिकिलो रु ५००, पार्सले प्रतिकिलो रु ७००, सौफको साग प्रतिकिलो रु १६०, पुदिना प्रतिकिलो रु ६००, गान्टेमुला प्रतिकिलो रु १००, इमली प्रतिकिलो रु १८०, तामा प्रतिकिलो रु १३०, तोफु प्रतिकिलो रु १५० र गुन्द्रुक प्रतिकिलो रु ४०० तोकिएको छ ।स्याउ (झोले) प्रतिकिलो रु २५०, स्याउ (फुजी) प्रतिकिलो रु ३००, केरा (दर्जन) रु १६०, कागती प्रतिकिलो रु १२०, अनार प्रतिकिलो रु ४००, सुन्तला (नेपाली) प्रतिकिलो रु १२०, तरबुजा हरियो प्रतिकिलो रु ८०, मौसम प्रतिकिलो रु १००, जुनार प्रतिकिलो रु २६०, भुइँकटहर प्रतिगोटा रु १७०, काँक्रो (लोकल) प्रतिकिलो रु ८०, काँक्रो (हाइब्रिड) प्रतिकिलो रु ४०, निबुवा प्रतिकिलो रु ६०, नास्पाती (चाइनिज) प्रतिकिलो रु २२०, मेवा (नेपाली) प्रतिकिलो रु ७०, मेवा (भारतीय) प्रतिकिलो रु ११०, अम्बा प्रतिकिलो रु १०० र लप्सी प्रतिकिलो रु ७०, स्ट्रबेरी भुइँऐसुलु प्रतिकिलो रु ५००, किबी प्रतिकिलो रु २५०, सरिफा प्रतिकिलो रु २०० र आभोकाडो प्रतिकिलो रु ३०० निर्धारण गरिएको छ ।यसैगरी, अमला प्रतिकिलो रु ८०, अदुवा प्रतिकिलो रु ७०, सुकेको खुर्सानी प्रतिकिलो रु ४२०, खुर्सानी हरियो प्रतिकिलो रु १००, खुर्सानी हरियो (बुलेट) प्रतिकिलो रु १००, खुर्सानी हरियो (माछे) प्रतिकिलो रु १४०, खुर्सानी हरियो (अकबरे) प्रतिकिलो रु २२०, भेडे खुर्सानी प्रतिकिलो रु १५०, हरियो लसुन प्रतिकिलो रु १२०, हरियो धनियाँ प्रतिकिलो रु १५०, लसुन सुकेको (चाइनिज) प्रतिकिलो रु २००, लसुन सुकेको (नेपाली) प्रतिकिलो रु २२०, छ्यापी सुकेको प्रतिकिलो रु २००, छ्यापी हरियो प्रतिकिलो रु १००, माछा सुकेको प्रतिकिलो रु १०००, ताजा माछा (रहु) प्रतिकिलो रु ३४०, ताजा माछा (बचुवा) प्रतिकिलो रु २८०, ताजा माछा (छडी) प्रतिकिलो रु २५०, रूख टमाटर प्रतिकिलो रु १५०, राजा च्याउ प्रतिकिलो रु ३००, सिताके च्याउ प्रतिकिलो रु १००० र काँक्रो (लोकल क्रस) प्रतिकिलो रु ६० निर्धारण गरिएको छ ।रासस",
      "link": "https://gorkhapatraonline.com/news/182190",
      "image": "https://gorkhapatraonline.com/storage/media/320859/conversions/tarkari-original-thumb.jpg"
    },
    {
      "slug": "182154",
      "title": "नयाँ व्यवस्था कार्यान्वयनका लागि राष्ट्र बैंकको सर्कुलर",
      "timestamp": 1764720000000,
      "source": "gp",
      "content": "नेपाल राष्ट्र बैंकले चालु आर्थिक वर्षको मौद्रिक नीतिको पहिलो त्रैमासिक समीक्षामार्फत गरिएका नयाँ व्यवस्था कार्यान्वयनका लागि बैंक तथा वित्तीय संस्थालाई सर्कुलर गरेको छ । केन्द्रीय बैंकले मौद्रिक नीतिको समिक्षा गर्दै केही थप व्यवस्था तथा संशोधन गरेको थियो ।",
      "longContent": "काठमाडौँ, मङ्सिर  १७ गते ।  नेपाल राष्ट्र बैंकले चालु आर्थिक वर्षको मौद्रिक नीतिको पहिलो त्रैमासिक समीक्षामार्फत गरिएका नयाँ व्यवस्था कार्यान्वयनका लागि बैंक तथा वित्तीय संस्थालाई सर्कुलर गरेको छ । केन्द्रीय बैंकले मौद्रिक नीतिको समिक्षा गर्दै केही थप व्यवस्था तथा संशोधन गरेको थियो ।  बाढीपहिरोबाट प्रभावित इलामलगायतका जिल्लाका उद्यम व्यवसायका लागि प्रवाहित कर्जालाई ऋणीको अनुरोधमा कर्जाको पुनरसंरचा गर्न सकिने व्यवस्था गरेको छ । बैंक तथा वित्तीय संस्थाले ऋणीको नगद प्रवाह तथा आम्दानी विश्लेषण गरी आवश्यकता र औचित्यका आधारमा बुझाउनुपर्ने ब्याजको कम्तीमा १० प्रतिशत रकम असुल उपर गरी आगामी चैतसम्मको पुनरसंरचना गरिसक्नुपर्ने व्यवस्था गरिएको छ ।त्यसरी पुनरसंरचना वा पुनरतालिकीकरण गर्दाको समयमा कर्जालाई जुन वर्गमा वर्गीकरण गरिएको छ कम्तीमा सोही वर्गमा वर्गीकरण तथा कर्जा नोक्सानीको व्यवस्था कायम गर्नुपर्ने प्रावधान राखिएको छ ।यसैगरी अबदेखि बैंक तथा वित्तीय संस्थाले अधिविकर्षलगायतका प्रयोजनक नखुलेका व्यक्तिगत कर्जा रु एक करोडसम्म प्रवाह गर्न सक्नेछन् । तोकिएको सीमा नाघी कर्जा प्रवाह गरेमा बैंक तथा वित्तीय संस्थाले उक्त सीमा नाघेजति रकममा शतप्रतिशत कर्जा नोक्सानी व्यवस्था कायम गर्नुपर्ने प्रबन्ध गरिएको केन्द्रीय बैंकले जनाएको छ ।त्यस्तै, इजाजतप्राप्त संस्थाहरुलाई प्रचलित ऐनमा भएको व्यवस्था बमोजिम उपलब्ध गराइने कर्जाको व्याजदर पाँच दशमलव ७५ प्रतिशत कायम गरिएको छ । यसअघि त्यस्तो व्याजदर छ प्रतिशत थियो । केन्द्रीय बैंकले ‘घ’ वर्गका वित्तीय संसथालाई पनि कर्जाको पुनरतालिकीकरण एव्म पुनरसंरचनाका सम्बन्धमा केही नयाँ व्यवस्था गरेको छ । विपन्न तथा न्यून आय भएका समूहमा आवद्ध भएका वा नभएका व्यक्तिलाई स्वीकारयोग्य धितो लिई कृषि, लघु उद्यम वा व्यवसाय सञ्चालन गर्न प्रयोजन खुलाई प्रतिव्यक्ति रु १५ लाख बराबरको लघुकर्जा उपलब्ध गराउन सकिने व्यवस्था गरिएको छ ।यसअघि त्यस्तो कर्जा रु सात लाख बराबर मात्रै उपलब्ध गराउन सकनिे व्यवस्था थियो । समूहमा आवद्ध भएको सदस्यलाई एकै अवधिमा कर्जा वा धितो कर्जा मध्ये कुनै एक कर्जा मात्र प्रवाह गर्न सकिनेछ । रासस",
      "link": "https://gorkhapatraonline.com/news/182154",
      "image": "https://gorkhapatraonline.com/storage/media/320783/conversions/_Nepal-Rastra-Bank--original-thumb.jpg"
    },
    {
      "slug": "182134",
      "title": "पकेट क्षेत्रमै मासियो किवी",
      "timestamp": 1764720000000,
      "source": "gp",
      "content": "धनकुटा नगरपालिका–२, चापेका कृषक अमृत रानामगरले आफ्नो बारीमा लगाएको किवी अहिले सबै मास्नुभएको छ । विसं २०७० देखि किवी खेती सुरु गर्नुभएका मगरले करिब पाँच रोपनी क्षेत्रफलमा किवी लगाउनुभएको थियो । विभिन्न रोगकिराले सताएपछि उहाँको बारीमा अहिले केही बोट मात्रै किवी छ ।",
      "longContent": "कविराज घिमिरे हिले, मङ्सिर १७ गते । धनकुटा नगरपालिका–२, चापेका कृषक अमृत रानामगरले आफ्नो बारीमा लगाएको किवी अहिले सबै मास्नुभएको छ । विसं २०७० देखि किवी खेती सुरु गर्नुभएका मगरले करिब पाँच रोपनी क्षेत्रफलमा किवी लगाउनुभएको थियो । विभिन्न रोगकिराले सताएपछि उहाँको बारीमा अहिले केही बोट मात्रै किवी छ । किवीले सुरुमा त राम्रै आशा देखाए पनि पछिल्लो समय उत्पादन घट्दै गएपछि तथा देखिएको रोग किराको उचित उपचार नपाउँदा खेती छाड्न बाध्य भएको उहाँको भनाइ छ । सुरुमा त आम्दानी पनि ठिकै थियो तर अहिले विभिन्न रोगकिराको समस्या भने जस्तो उत्पादन नहुने तथा बिक्री नहुने भएपछि मासियो राना भन्नुहुन्छ । धनकुटाको चाँपे जिल्लामा किवी खेती सुरुवात गर्ने गाउँमध्येको एक हो । जिल्लामा अन्यत्र किवी खेती सरु नहुँदै चाँपेमा लटरम्म किवी फल्थ्यो । अहिले गाउँबाट लगभग किवी मासिएको छ ।  विभिन्न रोगकिराको समस्या, उचित मूल्य अभाव प्राविधिक ज्ञान नहुँदा यहाँको किवी मासिएको हो । चाँपेगाउँमा करिब २४ परिवारको बसोबास छ । सुरुमा सबै गाउँलेले लगाएको किवी अहिले भने प्रत्येक घर वाट मासिएको स्थानीय दलबहादुर राना बताउनुहुन्छ ।  गाउँ नै किवी खेतीमा लागेपछि तत्कालीन कृषि विकास कार्यालयले सो क्षेत्रलाई एक गाउँ एक उत्पादन अन्तर्गत जिल्लाका किवी पकेट क्षेत्र घोषणा गरी किवीका बिरुवा कुल बोटलगायतको प्रविधिसमेत वितरण गरेको थियो । किवी पकेट क्षेत्र घोषणा गरेको गाउँबाटै अहिले किवी हराएको छ । कृषि ज्ञान केन्द्र धनकुटाले भने अन्य बालीबाट राम्रो आम्दानी भएपछि किवी छाडेर अरू बालीतर्फ लागेको जनाएको छ । बिचको केही समय बजार समस्या भए पनि अहिले बजारको समेत समस्या नरहेको कार्यालयले जनाएको छ । चाँपेमा किवी मासिए पनि जिल्लाका अन्य स्थानमा भने किवी खेती बढ्दो रहेको कृषि ज्ञान केन्द्र धनकुटाका प्रमुख नगेन्द्र रानामगरले जानकारी दिनुभयो । किवीले रोपेको तीन वर्षदेखि उत्पादन दिन थाल्छ । सुरु सुरुमा प्रतिबोट ३०/४० किलोग्राम मात्र उत्पादन दिए पनि एउटा वयस्क बोटले भने एक सय किलोग्रामसम्म उत्पादन दिने स्थानीय बताउँछन् ।  सुरुमा कृषकले राम्रै मूल्य पाए पनि अहिले भने मूल्य घट्दो छ । मारेकटहरेमा किवी प्रशोधन उद्योग सञ्चालनमा आएकाले बजारको समस्या नहुने जानकारहरू बताउँछन् । अहिले जिल्लाका विभिन्न स्थानमा गरी करिब ५० हेक्टर क्षेत्रफलमा किवी खेती हुँदै आएको छ ।",
      "link": "https://gorkhapatraonline.com/news/182134",
      "image": "https://gorkhapatraonline.com/storage/media/320762/conversions/kiwi-3-original-thumb.jpg"
    },
    {
      "slug": "182133",
      "title": "साढे सात हजार क्विन्टल धान खरिद",
      "timestamp": 1764720000000,
      "source": "gp",
      "content": "खाद्य व्यवस्था तथा व्यापार कम्पनी लिमिटेड, मुख्य शाखा कार्यालय नेपालगन्जले बाँकेका किसानसँग हालसम्म साढे सात हजार क्विन्टलभन्दा बढी धान खरिद गरेको छ । कात्तिक २३ देखि सुरु गरिएको धान खरिद अभियान अन्तर्गत मङ्सिर १४ सम्म सात हजार ५०३ क्विन्टल धान खरिद भएको कार्यालयले जनाएको छ ।",
      "longContent": "खजुरा समाचारदाताखजुरा, मङ्सिर १७ गते । खाद्य व्यवस्था तथा व्यापार कम्पनी लिमिटेड, मुख्य शाखा कार्यालय नेपालगन्जले बाँकेका किसानसँग हालसम्म साढे सात हजार क्विन्टलभन्दा बढी धान खरिद गरेको छ । कात्तिक २३ देखि सुरु गरिएको धान खरिद अभियान अन्तर्गत मङ्सिर १४ सम्म सात हजार ५०३ क्विन्टल धान खरिद भएको कार्यालयले जनाएको छ ।कार्यालय प्रमुख रामशरण लामिछानेका अनुसार खरिद भएको धानमध्ये मोटा धान दुई हजार ५०४ क्विन्टल तथा मध्यम धान पाँच हजार क्विन्टल छ । सरकारद्वारा तोकिएको न्यूनतम समर्थन मूल्य अनुसार प्रतिक्विन्टल मोटा धान तीन हजार ४६४ रुपियाँ र मध्यम धान तीन हजार ६२८ रुपियाँको दरमा खरिद गरिएको हो । यसरी जम्मा दुई करोड ६८ लाख १२ हजार २०९ रुपियाँ बराबरको धान खरिद गरिएको लामिछानेले बताउनुभयो ।यस वर्ष नेपालगन्ज कार्यालयलाई २० हजार क्विन्टल धान खरिद गर्ने कोटा छुट्याइएको छ, जसमा १५ हजार क्विन्टल मोटा धान र पाँच हजार क्विन्टल मध्यम धान समावेश छ । प्रमुख लामिछानेका अनुसार मध्यम धानको कोटा पूरा भइसकेकाले अब मध्यम धान खरिद बन्द गरिएको छ । हाल मोटा धान खरिद भइरहेकाले १५ हजार क्विन्टल पुग्नेबित्तिकै खरिद कार्य बन्द गरिने जनाइएको छ । धान जोखाइ र तौलाइका लागि कार्यालयले तीन वटा काँटा सञ्चालनमा ल्याएको छ । स्टोरकिपर दीपक शर्माका अनुसार मजदुरको अभावका कारण तीन वटा काँटा मात्रै सञ्चालन गर्न सकिएको भए पनि मजदुर थपेर काँटा सङ्ख्या बढाउने तयारी भइरहेको छ । जोखाइ तौलाइका मजदुरलाई प्रतिक्विन्टल ४० रुपियाँ प्रदान गरिँदै आएको छ ।हालसम्म ६५५ जना किसानले स्थानीय तहको सिफारिस दर्ता गराएका छन्, जसमा २०१ किसानसँग धान खरिद भइसकेको छ । एक किसानबाट बढीमा ४० क्विन्टल धान मात्र खरिद गरिने व्यवस्था छ । किसानलाई भुक्तानी बैङ्कमार्फत उपलब्ध गराइँदै आएको छ भने धान बिक्रीका लागि किसानको बैङ्क खाता, मोबाइल नम्बर र स्थानीय तहको सिफारिस अनिवार्य गरिएको छ । गत वर्ष कार्यालयलाई ४० हजार क्विन्टल धान खरिद कोटा दिइएको थियो । किसानको चाप बढेपछि थप १५ हजार क्विन्टल मध्यम धान खरिद गर्ने गरी लक्ष्य ५५ हजार क्विन्टल पु¥याइएको थियो । सोमध्ये ३२ हजार क्विन्टलभन्दा बढी धान खरिद गर्न कार्यालय सफल भएको थियो ।",
      "link": "https://gorkhapatraonline.com/news/182133",
      "image": "https://gorkhapatraonline.com/storage/media/320761/conversions/dhan-kharid-photo-1-(1)-original-thumb.jpg"
    },
    {
      "slug": "182131",
      "title": "हुलास खाद्य उद्योगमा एकानब्बे बोरा म्याद नाघेको पिठो",
      "timestamp": 1764720000000,
      "source": "gp",
      "content": "बाँकेको कोहलपुरस्थित हुलास खाद्य उद्योगमा म्याद नाघेका ९१ बोरा पिठो (आँटा) भेटिएको छ ।",
      "longContent": "नेपालगन्ज समाचारदातानेपालगन्ज, मङ्सिर १७ गते । बाँकेको कोहलपुरस्थित हुलास खाद्य उद्योगमा म्याद नाघेका ९१ बोरा पिठो (आँटा) भेटिएको छ । खाद्य प्रविधि तथा गुण नियन्त्रण कार्यालय बाँकेले जिल्ला प्रशासन कार्यालय बाँके र कोहलपुर नगरपालिका–१४ का जनप्रतिनिधिसहितको टोलीद्वारा भएको संयुक्त अनुगमनमा कोहलपुर–१४ मा रहेको उक्त उद्योगमा ९१ बोरा पिठो म्याद नाघेको अवस्थामा भेटिएको हो । ती बोरामा रहेको पिठोको मूल्य दुई लाख ३६ हजार नौ सय रुपियाँ रहेको उद्योगले जनाएको छ । खाद्य प्रविधि तथा गुण नियन्त्रण कार्यालय नेपालगन्जका प्रमुख प्रशान्त पोखरेलले सो उद्योगको संयुक्त अनुगमन गर्दा उद्योगभित्र ९१ बोरा म्याद नाघेको पिठो अर्थात् आँटा भेटिएकाले सो पिठोका बोरालाई टोली र उद्योगका कर्मचारीको रोहबरमा नष्ट गरिएको बताउनुभयो । उहाँले भविष्यमा यस्तो अवस्था आएमा पहिले नै सम्बन्धित निकायलाई जानकारी गराउन उद्योगलाई निर्देशन दिइएको पनि बताउनुभयो । आँटा उत्पादन गर्दा धुलो धेरै उड्ने गरेको र किरा पनि आँटामा पर्न सक्ने सम्भावना देखिएकाले त्यसको पनि उचित व्यवस्था गर्न पनि उद्योगका कर्मचारीलाई निर्देशन दिइएको खाद्य प्रविधि तथा गुण नियन्त्रण कार्यालय नेपालगन्जले जनाएको छ । सो कार्यालयले बेला बेलामा बजार अनुगमन गर्दै आएको जनाउँदै कार्यालय प्रमुख पोखरेलले तरकारीमा विषादीको अवस्थालगायत बजारमा अखाद्य र म्याद नाघेका खाद्य भए/नभएकोबारे पनि अनुगमन गरिरहेको बताउनुभयो ।",
      "link": "https://gorkhapatraonline.com/news/182131",
      "image": "https://gorkhapatraonline.com/storage/media/320759/conversions/hulas-ko-pitho-nast-garindai-original-thumb.jpg"
    },
    {
      "slug": "182128",
      "title": "अन्त्य हुँदै अबन्डा बजेट",
      "timestamp": 1764720000000,
      "source": "gp",
      "content": "आयोजना तथा कार्यक्रमका लागि निश्चित शीर्षक नतोकी बजेट राख्ने प्रवृत्ति अन्त्य गरिने भएको छ । भागबन्डा नगरिएको अर्थात् ‘अबन्डा’ भनिने त्यस किसिमको बजेट नराख्ने विषयमा तीन वटै तहका सरकार सहमत भएका हुन् ।",
      "longContent": "गोरखापत्र समाचारदाताकाठमाडौँ, मङ्सिर १७ गते । आयोजना तथा कार्यक्रमका लागि निश्चित शीर्षक नतोकी बजेट राख्ने प्रवृत्ति अन्त्य गरिने भएको छ । भागबन्डा नगरिएको अर्थात् ‘अबन्डा’ भनिने त्यस किसिमको बजेट नराख्ने विषयमा तीन वटै तहका सरकार सहमत भएका हुन् । यसै हप्ता सम्पन्न अन्तरसरकारी वित्त परिषद्को बैठकले बजेटलाई अबन्डामा राख्ने प्रवृत्तिको अन्त्य गर्ने निर्णय गरेको हो । बजेट शीर्षक नतोकिने यस किसिमको बजेट हरेक वर्ष बढ्दै जाँदा वित्तीय अनुशासन पालनाको प्रश्न उठ्दै आएको छ । बजेट पुस्तिकाका विविध शीर्षकमा यस्तो अबन्डा बजेट विनियोजन गरिएको हुन्छ । स्रोत व्यवस्थापनको चापका कारण ठुलो सार्वजनिक ऋण उठाउनुपर्ने दायित्वका बिच खर्च शीर्षक नै थाहा नहुने अबन्डा बजेट बढाउन नहुने विविध अनुसन्धानले पनि देखाएका छन् । परिषद्को बैठकले त्यसलाई व्यवस्थित गर्ने निर्णय गरेको हो । सङ्घीय सरकारले प्राकृति विपत्ति, निर्वाचन जस्ता आकस्मिक कामका लागि भन्दै ठुलो रकम अबन्डा बजेटमा राख्ने गरेको छ । चालु आर्थिक वर्ष २०८२/८३ मा मात्रै ७८ अर्ब ३५ करोड रुपियाँ बजेट विविध शीर्षकमा राखिएको छ । यस किसिमको बजेट पछिल्ला वर्ष झन् बढ्न थालेको छ । बजेटको स्रोत व्यवस्थापनलाई अनुमानयोग्य बनाउँदै वित्तीय अनुशासन परिपालनामा कडाइ गर्नुपर्ने विभिन्न सरकारी निकायले नै सुझाव दिँदै आएका छन् । परिषद्को बैठकले वित्तीय हस्तान्तरणलाई थप व्यवस्थित र वैज्ञानिक बनाउने सन्दर्भमा थप निर्णय पनि गरेको छ । त्यसका लागि राष्ट्रिय योजना आयोगले एकीकृत वित्तीय हस्तान्तरण सूचना प्रणालीको विकास गरी कार्यान्वयनमा ल्याउनुपर्ने र बजेट तर्जुमा गर्दा सङ्घीय सरकारले प्रदेश र स्थानीय तह तथा प्रदेश स्थानीय तहसँग नीतिगत रूपमा छलफल र अन्तर्क्रिया गर्ने प्रणालीको विकास गर्ने निर्णय गरेको छ । तीन वटै तहका सरकारका आयोजना बैङ्कबिच सूचना आदानप्रदान र अन्तरसम्बन्ध कायम गर्न आयोगले आवश्यक प्रणाली र मापदण्ड शीघ्र तयार गर्नुपर्ने भएको छ । तहगत सरकारका लागि विकास आयोजना र कार्यक्रमको न्यूनतम सीमा (थे्रसहोल्ड) समेत निर्धारण गर्ने निर्णय बैठकले गरेको छ । आयोजना सुरु भए पनि सम्पन्न नहुने प्रवृत्तिको अन्त्य गर्न तीन वटै तहका सरकारले कडाइका साथ आयोजना बैङ्कको कार्यान्वयन गर्नुपर्ने भएको छ । पुराना रुग्ण आयोजनाको अवस्था हेरेर सम्पन्न गर्न सकिनेलाई चालु आवभित्र सम्पन्न गर्ने र नसक्नेका हकमा कानुन अनुसार खारेज गर्ने निर्णय पनि भएको छ । त्यस्तै समपूरक र विशेष अनुदानमा सञ्चालित आयोजना निर्धारित समयमै सम्पन्न गर्नुपर्ने निर्णय परिषद्ले गरेको छ । परिषद्को बैठकले सबै प्रदेशको वित्तीयलगायत राजस्वसँग सम्बन्धित कानुनमा सामञ्जस्य कायम गर्ने सहमति गरेको छ । त्यस्तै आर्थिक कार्यविधि तथा वित्तीय उत्तरदायित्व ऐन तर्जुमा नभएका प्रदेश र स्थानीय तहले यसको तर्जुमालाई प्राथमिकता दिनुपर्ने भएको छ । सङ्घ र प्रदेश सरकारको बजेट वृद्धिको अनुपातमा स्थानीय तहमा हस्तान्तरण हुने वित्तीय समानीकरण अनुदान वृद्धि गर्नुपर्ने भएको छ । छिमेकी मुलुकका पर्यटकलाई प्रोत्साहन गर्न नेपाल प्रवेश गर्ने सवारीले भन्सार विन्दुमा अस्थायी पैठारी शुल्क तिरेपछि तोकिएको दिनसम्म निर्बाध रूपमा नेपालभित्र अन्य शुल्क नलिई आवागमनको व्यवस्था गर्नुपर्ने भएको छ ।",
      "link": "https://gorkhapatraonline.com/news/182128",
      "image": "https://gorkhapatraonline.com/storage/media/320756/conversions/Finance-original-thumb.jpg"
    },
    {
      "slug": "182125",
      "title": "पन्ध्र वर्षमा खुल्ने भयो टेन्डर",
      "timestamp": 1764720000000,
      "source": "gp",
      "content": "लामो समयदेखि रोकिएको बुटवल कृषि उपज थोक बजारको सटर भाडामा लगाउने टेन्डर प्रक्रिया अब अघि बढ्ने भएको छ । सरकारी निर्देशन अनुसार ६८ वटा सटरको टेन्डर खुल्ने तयारी भएको हो ।",
      "longContent": "बुटवल समाचारदाताबुटवल, मङ्सिर १७ गते । लामो समयदेखि रोकिएको बुटवल कृषि उपज थोक बजारको सटर भाडामा लगाउने टेन्डर प्रक्रिया अब अघि बढ्ने भएको छ । सरकारी निर्देशन अनुसार ६८ वटा सटरको टेन्डर खुल्ने तयारी भएको हो ।रुपन्देही जिल्ला अदालतले दिएको आदेश अटेर गर्दै आएको बुटवल कृषि उपज सञ्चालन समितिलाई अब कृषि तथा पशुपन्छी विकास मन्त्रालय, कृषि विभागले पनि अविलम्ब टेन्डर खोल्न निर्देशन दिएको छ । विभागका वरिष्ठ कृषि अर्थ विज्ञ कलशराम चौधरीले मङ्सिर १५ गते समितिसमक्ष पत्र पठाउँदै अदालतको फैसला कार्यान्वयन गर्दै टेन्डर प्रक्रिया अगाडि बढाउन निर्देशन दिनुभएको हो ।अघिल्लो वर्ष २०८१ भदौ २४ गते कृषि बजार व्यवस्थापन समितिले ६८ सटर भाडामा लगाउने गरी बोलपत्र सूचना प्रकाशित गरेको थियो । सोही अनुसार २६७ वटा बोलपत्र दर्ता भएका थिए तर अहिलेसम्म टेन्डर खोलिएको छैन । विभागले बुटवल उपमहानगरपालिका, जिल्ला प्रशासन कार्यालय रुपन्देही र लुम्बिनी फलफूल तथा तरकारी व्यवसायी सङ्घलाई समेत पत्रमार्फत सचेत गराएको छ ।पत्रमा उल्लेख छ, “अदालतले २०८२ कात्तिक २० गते गरेको अन्तिम फैसला अनुसार सटरको टेन्डर अविलम्ब खोल्नुपर्ने निर्देश दिइएको छ ।” विभागले सम्बन्धित निकायलाई अदालतको फैसला कार्यान्वयन गर्ने प्रक्रिया तत्काल अघि बढाउन भनेको छ ।बुटवल कृषि उपज थोक बजार सञ्चालन समितिका अध्यक्ष घनश्याम भुसालले सुरुदेखि नै आफूहरू टेन्डर खोल्ने पक्षमा रहेको तर व्यवसायी आन्दोलन, अदालती प्रक्रिया र स्थानीय तहको कम चासोका कारण प्रक्रिया रोकिएको दाबी गर्नुभयो ।बुटवल कृषि उपज तथा थोक बजार केन्द्र १५ वर्षअघि निर्माण भएको हो । यसमा कृषि मन्त्रालयले ६० प्रतिशत, बुटवल उपमहानगरपालिकाले २४ प्रतिशत र लुम्बिनी फलफूल तथा तरकारी व्यवसायी सङ्घले १६ प्रतिशत लगानी गरेका छन् । बजारमा दैनिक दुई करोड रुपियाँभन्दा बढीको तरकारी र फलफूलको कारोबार हुने गर्छ ।पुराना व्यवसायीले कहिले आन्दोलन, कहिले अदालतको प्रक्रिया प्रयोग गर्दै सटर बसाइ लम्बाउने काम गर्दै आएका थिए । अब अदालतको फैसला कार्यान्वयन भएपछि टेन्डर प्रक्रिया सुरु हुने विश्वास व्यक्त गरिएको छ ।",
      "link": "https://gorkhapatraonline.com/news/182125",
      "image": "https://gorkhapatraonline.com/storage/media/320753/conversions/Butwal-krishi-upaj-original-thumb.jpg"
    },
    {
      "slug": "182124",
      "title": "उपभोक्ता अदालतबाट तेह्र मुद्दा फस्र्योट",
      "timestamp": 1764720000000,
      "source": "gp",
      "content": "उपभोक्ता अदालत गठन भएको आठ महिनामा २८ वटा मुद्दा दर्ता भएकोमा १३ वटा फस्र्योट भएका छन् । जसमा पाँच वटा मुद्दाको फैसला, दुई वटा मुद्दामा मिलापत्र भएको छ भने छ वटा मुद्दा फिर्ता भएका छन् ।",
      "longContent": "गोरखापत्र समाचारदाता काठमाडौँ, मङ्सिर १७ गते । उपभोक्ता अदालत गठन भएको आठ महिनामा २८ वटा मुद्दा दर्ता भएकोमा १३ वटा फस्र्योट भएका छन् । जसमा पाँच वटा मुद्दाको फैसला, दुई वटा मुद्दामा मिलापत्र भएको छ भने छ वटा मुद्दा फिर्ता भएका छन् । उपभोक्ता अदालतका स्रेस्तेदार शोभाकर खरेलले अदालतमा दर्ता भएका मुद्दामध्ये १५ वटा कारबाहीको प्रक्रियामा रहेको जानकारी दिनुभयो । खरेलका अनुसार अदालत गठन भएको आठ महिनामा परेका मुद्दामध्ये अस्पताल वा चिकित्सकबाट लापर्बाही भएका १० वटा र विद्युतीय सवारीसाधनको गुणस्तर समस्या भएका सात वटा मुद्दा दर्ता भएका छन् भने एउटा चाँदीको भाँडामा ठगीको भएको सम्बन्धी छ । उपभोक्ता अदालतमा हालसम्म परेका मुद्दा सबै सचेत उपभोक्ता पीडित भएर गरेका मात्रै छन् । सरकारका अनुगमन तथा नियमनकारी निकायबाट अहिलेसम्म एउटै मुद्दा अदालतमा दर्ता गरेको छैन । वाणिज्य, आपूर्ति तथा उपभोक्ता संरक्षण विभागले चालु आव २०८२/८३ को मङ्सिर १५ गते सोमबारसम्म एक हजार ४०७ वटा व्यावसायिक फर्मको अनुगमन गरेकामा मुद्दा दायर गर्नुपर्ने गरी गम्भीर प्रकारको कैफियत नदेखिएको जनाएको छ । विभागका निर्देशक भरतप्रसाद आचार्यले पछिल्लो समयमा अनुगमन धेरै गरे पनि बजार अनुगमनका क्रममा मुद्दा दायर गर्ने खालका कसुर नै नभेटिएको दाबी गर्नुभयो । अनुगमनबाट प्राप्त कैफियतका आधारमा जरिबाना तिराउने काम भइरहेको तर मुद्दा दर्ता गराउनुपर्ने अवस्था देखिएको उहाँको भनाइ छ । उपभोक्ता अदालतमा दुई किसिमका मुद्दा दायर हुने व्यवस्था छ । पहिलो, वाणिज्य विभागले अनुगमनमा फेला पारेको कैफियतका आधारमा निरीक्षण अधिकृतले मुद्दा ल्याउन सक्छन् । दोस्रो, पीडित उपभोक्ता स्वयम्ले पनि मुद्दा दायर गर्न पाउने व्यवस्था छ । अहिलेसम्म उपभोक्ताबाट मात्रै मुद्दा परेका छन् । ऐन अनुसार अनुगमनलाई प्रभावकारी बनाउन र विभागको महानिर्देशकले किनारा लगाउनेबाहेकका कैफियतका कार्य अदालतको क्षेत्राधिकारभित्र पर्ने उल्लेख छ । चालु आवमा महानिर्देशकसमक्ष समेत कुनै पनि फर्मलाई सजाय दाबीसहित निवेदन परेको छैन । टोलीले स्थलगत निरीक्षणमा देखिएको कैफियतका आधारमा पाँच हजारदेखि दुई लाख रुपियाँसम्म जरिबाना गराएका छन् । विश्व उपभोक्ता अधिकार दिवस मार्च १५ वा गत चैत २ गते उपभोक्ता अदालतको स्थापना भएको थियो ।",
      "link": "https://gorkhapatraonline.com/news/182124",
      "image": "https://gorkhapatraonline.com/storage/media/320752/conversions/Upabhokta-original-thumb.jpg"
    },
    {
      "slug": "182123",
      "title": "सत्ताइस अर्बको हस्तकला सामग्री निर्यात",
      "timestamp": 1764720000000,
      "source": "gp",
      "content": "मुलुकबाट वार्षिक २७ अर्ब रुपियाँ बराबरको हस्तकलाका सामान निर्यात हुने गरेको छ । स्थानीय सिप र कलाको प्रयोग गरी विभिन्न डिजाइनमा बनाइएका हस्तकलाका सामान अन्तर्राष्ट्रिय बजारमा निर्यात हुने गरेको हो ।",
      "longContent": "गोरखापत्र समाचारदाताकाठमाडौँ, मङ्सिर १७ गते । मुलुकबाट वार्षिक २७ अर्ब रुपियाँ बराबरको हस्तकलाका सामान निर्यात हुने गरेको छ । स्थानीय सिप र कलाको प्रयोग गरी विभिन्न डिजाइनमा बनाइएका हस्तकलाका सामान अन्तर्राष्ट्रिय बजारमा निर्यात हुने गरेको हो । व्यापार प्रवर्धन तथा निकासी केन्द्रका अनुसार आव २०८१/८२ मा २७ अर्ब रुपियाँ बराबरको हस्तकलाका सामान निर्यात भएको हो । अन्तर्राष्ट्रिय बजारमा माग बढ्दा हस्तकलाका सामानको निर्यात बढेको नेपाल हस्तकला महासङ्घले जनाएको छ । महासङ्घका अध्यक्ष रवीन्द्र शाक्यले अन्तर्राष्ट्रिय बजारसँगै पछिल्लो समय आन्तरिक बजारमा समेत हस्तकलाका सामानको खपत बढ्दै गएको जानकारी दिनुुभयो । कोभिडपछि अन्तर्राष्ट्रिय बजारमा हस्तकलाका सामानको निर्यात बढ्दै गएको उहाँले जानकारी दिनुभयो । आन्तरिक बजारमा वार्षिक १० अर्ब रुपियाँ बराबरको हस्तकलाका सामान खपत हुने गरेको उहाँले जानकारी दिनुभयो । स्थानीय सिप र परम्परागत कलाको प्रयोग गरी बनाइएका हस्तकलाका सामानको माग अन्तर्राष्ट्रिय बजारमा बढ्दै गएको निर्यात बढाएर व्यापारघाटा कम गर्न सकिने उहाँले जानकारी दिनुभयो ।  हस्तकला उद्योग व्यवसायमा करिब ११ लाख व्यक्ति प्रत्यक्ष तथा अप्रत्यक्ष रूपमा संलग्न रहेको अनुमान छ ।नेपालमा उत्पादित अल्लो, बाँसजन्य पदार्थ, पोतेका सामान, हाड, विभिन्न वन्यजन्तुका सिङ, सेरामिक, सुर्तीजन्य पदार्थ, स्फटिक, ढाका, फेल्ट, सिसा, धुप, छाला, धातुजन्य सामग्री, ढाका कपडा, चित्रकला, कागज, वनस्पतिका रेसा, चाँदी गरगहना, प्रस्तरकला, काष्ठकलाका सामान विदेश निर्यात हुन्छ ।महासङ्घका अनुसार अमेरिका, युरोप, बेलायत, जर्मनी, फ्रान्स, फिलिपिन्स, क्यानडा, कुवेत, जापान, चीन, भारत लगायत ६० भन्दा बढी देशमा हस्तकलाका सामान निर्यात हुँदै आएको छ । नेपालको निर्यात क्षेत्रमा हस्तकला क्षेत्रको छ प्रतिशत योगदान रहेकाले आगामी दिनमा यसलाई बढाउन आवश्यक रहेको व्यवसायीको भनाइ छ । महासङ्घका अनुसार फेल्ट, प्राकृतिक रेसा, सिसाका सामान, बोधिचित्तका माला, रुद्राक्षलगायतका हस्तकला विदेशमा धेरै माग छ ।बुधबारदेखि प्रदर्शनीयसैबिच बुधबारदेखि ललितपुरको पाटन सङ्ग्रहालय र पाटन दरबार क्षेत्रमा हस्तकला प्रदर्शनी हुने भएको छ । हस्तकलाका वस्तुको प्रचारप्रसार एवं प्रवर्धन गर्ने उद्देश्यले नेपाल हस्तकला महासङ्घको र ललितपुर महानगरपालिकाको सहयोगमा प्रदर्शनी हुन लागेको हो । प्रदर्शनीमा परम्परागत हस्तकलाका सामान, बौद्ध धर्म अनुसार १० कर्ममा प्रयोग हुने गरगहना, जातीय पोसाक राखिने छ । यस्तै ललितपुर महानगरपालिका–१६, सांस्कृतिक समितिबाट शास्त्रीय सङ्गीत, चर्या नृत्य, अष्टमातृका नाच, कात्तिक नाच, लोकनृत्व प्रदर्शनी गरिने छ । नेपाल भाषाका लोकगीतलगायतको प्रस्तुति गरिने महासङ्घले जनाएको छ । मेला संयोजक प्रताव शाक्यले हस्तकलाका पौराणिक कलालाई संरक्षण गर्न प्रदर्शनीले सहयोग पुग्ने जानकारी दिनुभयो । पाँच दिनसम्म सञ्चालन हुने मेलामा ३१ वटा स्टल राखिने छ । प्रदर्शनीमा प्रदर्शनकर्ता तथा आगन्तुकको सुविधाका लागि नेवारी मौलिक खाद्य परिकारका स्टलसमेत राखिने महासङ्घले जनाएको छ ।",
      "link": "https://gorkhapatraonline.com/news/182123",
      "image": "https://gorkhapatraonline.com/storage/media/320751/conversions/hastakala_Liladhar-Oli-original-thumb.jpg"
    },
    {
      "slug": "182082",
      "title": "नेप्से परिसूचकमा झिनो गिरावट",
      "timestamp": 1764633600000,
      "source": "gp",
      "content": "नेपाल स्टक एक्सचेञ्ज (नेप्से) परिसूचकमा झिनो अङ्कको गिरावट देखिएको छ । आज नेप्से परिसूचक शून्य दशमलव ५३ अङ्कले घटेर दुई हजार ६४४ दशमलव ७० को विन्दुमा कायम भएको हो ।",
      "longContent": "काठमाडौं, मङ्सिर १६ गते । नेपाल स्टक एक्सचेञ्ज (नेप्से) परिसूचकमा झिनो अङ्कको गिरावट देखिएको छ । आज नेप्से परिसूचक शून्य दशमलव ५३ अङ्कले घटेर दुई हजार ६४४ दशमलव ७० को विन्दुमा कायम भएको हो ।आज ३२४ कम्पनीको एक करोड आठ लाख १० हजार १०६ कित्ता शेयर ५६ हजार नौपटक खरिदबिक्री हुँदा रु चार अर्ब ४८ करोड १३ लाख ९४ हजार १४९ बराबरको कारोबार भएको छ । आजको कारोबारमा बैङ्किङ शून्य दशमलव ५८, होटल तथा पर्यटन शून्य दशमलव ६२, लगानी शून्य दशमलव ०४, जीवन बिमा शून्य दशमलव ५७ र लघुवित्त समूह शून्य दशमलव ०६ प्रतिशतले घटेको छ । अरू सबै समूहको उपसूचक बढेको छ । विकास बैङ्क शून्य दशमलव १७, वित्त शून्य दशमलव २७, जलविद्युत् शून्य दशमलव ७०, उत्पादन तथा प्रशोधन शून्य दशमलव ५१, म्युचुअल फन्ड शून्य दशमलव २५, निर्जीवन बिमा शून्य दशमलव २६ र व्यापार समूहको उपसूचक शून्य दशमलव ७५ प्रतिशतले बढेको छ ।आजको कारोबारमा ६ कम्पनीको शेयर मूल्यमा सकारात्मक सर्किट लागेको छ । सागर डिस्टिलरी लिमिटेड, स्वस्तिक लघुवित्त वित्तीय संस्था लिमिटेड, झापा इनर्जी लिमिटेड, मबिलुङ इनर्जी लिमिटेड, बुँगल हाइड्रो लिमिटेड र श्रीनगर एग्रिटेक इन्ड्रस्टिज लिमिटेडको शेयर मूल्यमा सकारात्मक सर्किट लागेको हो । सबैभन्दा धेरै गुमाउनेमा भने ग्रिन भेन्चर्स लिमिटेडको शेयर मूल्य नौ दशमलव ८५ प्रतिशतले घटेको छ ।कारोबार रकम र कारोबार भएका शेयर सङ्ख्याका आधारमा आज सबैभन्दा धेरै युनियन हाइड्रोपावर लिमिटेडको आज रु ३१ करोड ८१ लाख ३५ हजार ४७९ बराबरको छ लाख ३४ हजार ३१९ कित्ता शेयर किनबेच भएको छ । रासस",
      "link": "https://gorkhapatraonline.com/news/182082",
      "image": "https://gorkhapatraonline.com/storage/media/320679/conversions/Nepse-original-thumb.jpg"
    },
    {
      "slug": "182049",
      "title": "सुनचाँदी बजारः सुन घट्यो, चाँदी बढ्यो",
      "timestamp": 1764633600000,
      "source": "gp",
      "content": "अन्तर्राष्ट्रिय बजारमा आएको उतारचढाव, मूल्यमा भएको क्रमिक वृद्धि र मागमा देखिएको परिवर्तनले आन्तरिक बजारका सुनको भाउ आज केही घटेको छ ।",
      "longContent": "काठमाडौँ, मङ्सिर १६ गते ।   अन्तर्राष्ट्रिय बजारमा आएको उतारचढाव, मूल्यमा भएको क्रमिक वृद्धि र मागमा देखिएको परिवर्तनले आन्तरिक बजारका सुनको भाउ आज केही घटेको छ । नेपाल सुनचाँदी व्यवसायी महासङ्घका अनुसार आज एक तोला सुनको मूल्य रु. दुई लाख ५३ हजार ३०० कायम भएको छ । आज चाँदीको मोल भने बढेर तोलामा रु.  तीन हजार ५४५ निर्धारण भएको छ ।सोमबार सुनको मूल्य प्रतितोला रु. दुई लाख ५३ हजार ६०० कायम भएको थियो भने एक तोला चाँदी रु. तीन हजार ५३५ मा कारोबार भएको थियो । रासस",
      "link": "https://gorkhapatraonline.com/news/182049",
      "image": "https://gorkhapatraonline.com/storage/media/320583/conversions/_gold-original-thumb.jpg"
    },
    {
      "slug": "182016",
      "title": "यस्तो छ आजका लागि सागसब्जी र फलफूलको थोक मूल्य",
      "timestamp": 1764633600000,
      "source": "gp",
      "content": "कालीमाटी फलफूल तथा तरकारी बजार विकास समितिले आजका लागि कृषिउपजको थोक मूल्य निर्धारण गरेको छ ।",
      "longContent": "काठमाडौँ,   मङ्सिर १६ गते ।  कालीमाटी फलफूल तथा तरकारी बजार विकास समितिले आजका लागि कृषिउपजको थोक मूल्य निर्धारण गरेको छ ।समितिका अनुसार गोलभेँडा ठूलो (नेपाली) प्रतिकिलो रु ११०, गोलभेँडा ठूलो (भारतीय) प्रतिकिलो रु १२०, गोलभेँडा सानो (लोकल) प्रतिकिलो रु ९०, गोलभेँडा सानो (टनेल) प्रतिकिलो रु १२०, गोलभेँडा सानो (भारतीय) प्रतिकिलो रु ९०, गोलभेँडा सानो (तराई) प्रतिकिलो रु ११०, आलु रातो प्रतिकिलो रु ५०, आलु रातो (भारतीय) प्रतिकिलो रु ४०, आलु सेतो प्रतिकिलो रु ३८ र प्याज सुकेको (भारतीय) प्रतिकिलो रु ३२ रहेको छ । यस्तै, गाजर (लोकल) प्रतिकिलो रु १५०, गाजर (तराई) प्रतिकिलो रु १३०,  बन्दा (लोकल) प्रतिकिलो रु ७०, बन्दा (तराई) प्रतिकिलो रु ५५, बन्दा (नरिवल) प्रतिकिलो रु ६०, काउली स्थानीय प्रतिकिलो रु ७५, काउली स्थानीय (ज्यापु) प्रतिकिलो रु ९०, काउली तराई प्रतिकिलो रु ६५, रातो मूला प्रतिकिलो रु ६०, सेतो मूला (लोकल) प्रतिकिलो रु ४०, सेतो मूला (हाइब्रिड) प्रतिकिलो रु ५०, भन्टा लाम्चो प्रतिकिलो रु ६०, भन्टा डल्लो प्रतिकिलो रु ७०, तने बोडी प्रतिकिलो रु १७० र मकै बोडी प्रतिकिलो रु ७० कायम भएको छ । त्यसैगरी, मटरकोसा प्रतिकिलो रु १५०, घिउ सिमी (लोकल) प्रतिकिलो रु १८०, घिउ सिमी (हाइब्रिड) प्रतिकिलो रु १६०, घिउ सिमी (राजमा) प्रतिकिलो रु १००, टाटे सिमी प्रतिकिलो रु १४०, तिते करेला प्रतिकिलो रु १२०, लौका प्रतिकिलो रु ८०, परबर (लोकल) प्रतिकिलो रु १००, परबर (तराई) प्रतिकिलो रु १००, घिरौँला प्रतिकिलो रु १३०, फर्सी पाकेको प्रतिकिलो रु ४०, हरियो फर्सी (लाम्चो) प्रतिकिलो रु ७०, हरियो फर्सी (डल्लो) प्रतिकिलो रु ६०, सलगम प्रतिकिलो १२०, भिन्डी प्रतिकिलो ११०, सखरखण्ड प्रतिकिलो ८०, बरेला प्रतिकिलो रु ८०, पिँडालु प्रतिकिलो रु ११० र स्कुस प्रतिकिलो रु ३० कायम गरिएको छ । \tरायोसाग प्रतिकिलो रु ७०, पालुङ्गो साग प्रतिकेजी रु १८०, चमसुर प्रतिकिलो रु १००, तोरीको साग प्रतिकिलो रु ७०, मेथीको साग प्रतिकिलो रु १६०, हरियो प्याज प्रतिकिलो रु १२०, बकुला प्रतिकिलो रु १६०, तरुल प्रतिकिलो रु ९०, च्याउ (कन्य) प्रतिकिलो रु २२०, च्याउ (डल्ले) प्रतिकिलो रु ३८० र कुरिलो प्रतिकिलो रु १३०० निर्धारण गरिएको छ ।ब्रोकाउली प्रतिकिलो रु १६०, चुकुन्दर प्रतिकिलो रु ९०, रातो बन्दा प्रतिकिलो रु १५०, जिरीको साग प्रतिकिलो रु ६५०, सेलरी प्रतिकिलो रु ५००, पार्सले प्रतिकिलो रु ७००, सौफको साग प्रतिकिलो रु १६०, पुदिना प्रतिकिलो रु ६००, गान्टेमुला प्रतिकिलो रु १००, इमली प्रतिकिलो रु १८०, तामा प्रतिकिलो रु १३०, तोफु प्रतिकिलो रु १५० र गुन्द्रुक प्रतिकिलो रु ४०० तोकिएको छ ।स्याउ (झोले) प्रतिकिलो रु २५०, स्याउ (फुजी) प्रतिकिलो रु ३००, केरा (दर्जन) रु १६०, कागती प्रतिकिलो रु १२०, अनार प्रतिकिलो रु ४००, सुन्तला (नेपाली) प्रतिकिलो रु १२०, तरबुजा हरियो प्रतिकिलो रु ८०, मौसम प्रतिकिलो रु १००, जुनार प्रतिकिलो रु २६०, भुइँकटहर प्रतिगोटा रु १७०, काँक्रो (लोकल) प्रतिकिलो रु ८०, काँक्रो (हाइब्रिड) प्रतिकिलो रु ४०, निबुवा प्रतिकिलो रु ६०, नास्पाती (चाइनिज) प्रतिकिलो रु २२०, मेवा (नेपाली) प्रतिकिलो रु ७०, मेवा (भारतीय) प्रतिकिलो रु ११०, अम्बा प्रतिकिलो रु १०० र लप्सी प्रतिकिलो रु ७०, स्ट्रबेरी भुइँऐसुलु प्रतिकिलो रु ५००, किबी प्रतिकिलो रु २५०, सरिफा प्रतिकिलो रु २०० र आभोकाडो प्रतिकिलो रु ३०० निर्धारण गरिएको छ ।यसैगरी, अमला प्रतिकिलो रु ८०, अदुवा प्रतिकिलो रु ७०, सुकेको खुर्सानी प्रतिकिलो रु ४२०, खुर्सानी हरियो प्रतिकिलो रु १००, खुर्सानी हरियो (बुलेट) प्रतिकिलो रु ११०, खुर्सानी हरियो (माछे) प्रतिकिलो रु १५०, खुर्सानी हरियो (अकबरे) प्रतिकिलो रु १५०, भेडे खुर्सानी प्रतिकिलो रु १६०, हरियो लसुन प्रतिकिलो रु १३०, हरियो धनियाँ प्रतिकिलो रु १३०, लसुन सुकेको (चाइनिज) प्रतिकिलो रु २००, लसुन सुकेको (नेपाली) प्रतिकिलो रु १६०, छ्यापी सुकेको प्रतिकिलो रु २००, छ्यापी हरियो प्रतिकिलो रु १००, माछा सुकेको प्रतिकिलो रु १०००, ताजा माछा (रहु) प्रतिकिलो रु ३४०, ताजा माछा (बचुवा) प्रतिकिलो रु २८०, ताजा माछा (छडी) प्रतिकिलो रु २५०, रूख टमाटर प्रतिकिलो रु १५०, राजा च्याउ प्रतिकिलो रु ३००, सिताके च्याउ प्रतिकिलो रु १००० र काँक्रो (लोकल क्रस) प्रतिकिलो रु ७० निर्धारण गरिएको छ । रासस",
      "link": "https://gorkhapatraonline.com/news/182016",
      "image": "https://gorkhapatraonline.com/storage/media/320546/conversions/adrhs-original-thumb.jpg"
    },
    {
      "slug": "182004",
      "title": "कृषि तथा पशुपन्छी क्षेत्रमा छ अर्ब सतसट्ठी करोडको क्षति",
      "timestamp": 1764633600000,
      "source": "gp",
      "content": "यस वर्षका दुई महिनामा आएको वर्षा, बाढीपहिरो र डुबानका कारण छ अर्ब ६७ करोड २८ लाख रुपियाँभन्दा बढीको क्षति भएको छ । गत असोजको दोस्रो साता र कात्तिकको पनि दोस्रो साताकै बाढीपहिरोले कृषि तथा पशुपन्छी क्षेत्रमा त्यस्तो क्षति पुगेको हो ।",
      "longContent": "काठमाडौँ, मङ्सिर १६ गते । यस वर्षका दुई महिनामा आएको वर्षा, बाढीपहिरो र डुबानका कारण छ अर्ब ६७ करोड २८ लाख रुपियाँभन्दा बढीको क्षति भएको छ । गत असोजको दोस्रो साता र कात्तिकको पनि दोस्रो साताकै बाढीपहिरोले कृषि तथा पशुपन्छी क्षेत्रमा त्यस्तो क्षति पुगेको हो ।यसबाट धानको उत्पादनमा मात्र पाँचदेखि सात प्रतिशतसम्म घट्ने अनुमान गरिएको छ । कृषि तथा पशुपन्छी विकास मन्त्रालयका अनुसार गत कात्तिक १५ देखि १७ सम्मको वर्षाका कारण कृषि तथा पशुपन्छी क्षेत्रमा दुई अर्ब ९१ करोड १६ लाख रुपियाँ बराबरको क्षति भएको छ । यस्तै गत असोज १७ देखि १९ सम्मको वर्षाका कारण तीन अर्ब ७६ करोड १२ लाख ५२ हजार रुपियाँ बराबरको क्षति भएको थियो । कात्तिक दोस्रो साता आएको बेमौसमी वर्षाले सबैभन्दा धेरै धानमा दुई अर्ब ६६ करोड ४१ लाख २४ हजार रुपियाँ बराबरको क्षति भएको मन्त्रालयले जनाएको छ । त्यसक्रममा २० हजार हेक्टर क्षेत्रफलमा लगाएको ७५ हजार ६७४ मेट्रिक टन धानबालीमा क्षति पुगेको छ । सबैभन्दा धेरै कोशी, मधेश, बागमती, गण्डकी र लुम्बिनी प्रदेशमा क्षति पुगेको मन्त्रालयले जनाएको छ । मन्त्रालयका सूचना अधिकारी महानन्द जोशीले कात्तिकमा वर्षाले झन्डै तीन अर्ब रुपियाँ बराबरको कृषि तथा पशुपन्छीमा क्षति भएको जानकारी दिनुभयो । मन्त्रालयका अनुसार पाक्ने चरणमा रहेको धान डुबानमा पर्दा र काटिसकिएका धानमा पानी पस्दा देशभरका २० हजार १.५२ हेक्टर क्षेत्रफल प्रभावित भएको छ । प्रदेशगत आधारमा कोशी प्रदेश सबैभन्दा बढी प्रभावित रहेको छ । कोशीमा मात्र दुई अर्ब पाँच करोड ४३ लाख रुपियाँभन्दा बढीको क्षति भएको छ । यस्तै मधेश प्रदेशमा २२ करोड ७६ लाख, लुम्बिनी प्रदेशमा १३ करोड ६८ लाख, गण्डकी प्रदेशमा एक करोड ८० लाख र बागमती प्रदेशमा ४७ लाख रुपियाँ बराबरको क्षति भएको छ । धानबाहेक तरकारी तथा अन्य नगदे बालीमा पनि बेमौसमी वर्षाले असर पारेको छ । देशभर ५८६ हेक्टर क्षेत्रमा लगाइएको तरकारी खेती नष्ट हुँदा २२ करोड २३ लाख रुपियाँ बराबरको क्षति भएको छ । सुनसरी, सिराहा, धनुषा, महोत्तरी र सर्लाही जस्ता तरकारी उत्पादनमा अगाडि रहेका जिल्ला धेरै प्रभावित भएका छन् । यस्तै आलु, कोदो, दलहन, तेलहन र केराबालीमा ६०१ हेक्टर क्षेत्रफलमा क्षति पुग्दा करिब दुई करोड ४१ लाख रुपियाँ बराबरको नोक्सानी भएको मन्त्रालयको अध्ययन प्रतिवेदनले देखाएको छ ।जिल्लागत क्षतिमा झापा सबैभन्दा अगाडि देखिन्छ । झापाले मात्र ८० करोड ७३ लाख रुपियाँ बराबरको धानबालीमा क्षति बेहोरेको छ । त्यस्तै मोरङले ५८ करोड ७८ लाख, सुनसरीले ४५ करोड ३१ लाख, कपिलवस्तुले २३ करोड छ लाख र बर्दघाट सुस्तापूर्वले १८ करोड ६१ लाख रुपियाँ बराबरको क्षति बेहोर्नु परेको छ । पहाडी जिल्लामा तुलनात्मक रूपमा क्षति कम भए पनि काभ्रे, दोलखा र धादिङमा धान तथा कोदोबालीमा आंशिक प्रभाव परेको प्रतिवेदनमा उल्लेख छ ।",
      "link": "https://gorkhapatraonline.com/news/182004",
      "image": "https://gorkhapatraonline.com/storage/media/320534/conversions/Dhan_Pratik-Ichchuk3-original-thumb.jpg"
    },
    {
      "slug": "182002",
      "title": "गभर्नरले सिइओसँग छलफल गर्ने",
      "timestamp": 1764633600000,
      "source": "gp",
      "content": "नेपाल राष्ट्र बैङ्कका गभर्नर प्राडा विश्वनाथ पौडेलले वाणिज्य बैङ्कहरूको कार्यशैली राष्ट्रिय आवश्यकता, मौद्रिक नीति तथा बैङ्कका सेवाका उत्पादनसँग समन्वित नभएको भन्दै असन्तुष्टि जनाउनुभएको छ ।",
      "longContent": "गोरखापत्र समाचारदाताकाठमाडौँ, मङ्सिर १६ गते । नेपाल राष्ट्र बैङ्कका गभर्नर प्राडा विश्वनाथ पौडेलले वाणिज्य बैङ्कहरूको कार्यशैली राष्ट्रिय आवश्यकता, मौद्रिक नीति तथा बैङ्कका सेवाका उत्पादनसँग समन्वित नभएको भन्दै असन्तुष्टि जनाउनुभएको छ । नेपाल आर्थिक पत्रकार समाजको वार्षिकोत्सवका अवसरमा आयोजित समारोहमा उहाँले त्यस्तो समस्या समाधानका लागि नेपाल राष्ट्र बैङ्कले वाणिज्य बैङ्कका प्रमुख कार्यकारी अधिकृतहरूसँग छलफल गर्ने पनि जनाउनुभयो । उहाँले यी समस्याका कारण बैङ्कहरूको नाफा कमाउने क्षमतामा नै ह्रास हुँदै गएको भन्दै शाखाका सम्बन्धमा पनि पुनर्विचार गर्न आग्रह गर्नुभयो । उहाँले व्यवस्थापक तथा प्रमुख कार्यकारी अधिकृतले थप काम गर्नुपर्ने आवश्यकता रहेको भन्दै केन्द्रीय बैङ्कले दिएको स्वतन्त्रताको पनि सदुपयोग गर्न सुझाव दिनुभयो ।",
      "link": "https://gorkhapatraonline.com/news/182002",
      "image": "https://gorkhapatraonline.com/storage/media/320532/conversions/Bisho-Gov-original-thumb.jpg"
    },
    {
      "slug": "182001",
      "title": "मौद्रिक नीतिको लचिलो कार्यदिशा निरन्तर",
      "timestamp": 1764633600000,
      "source": "gp",
      "content": "नेपाल राष्ट्र बैङ्कले चालु आर्थिक वर्ष २०८२/८३ को मौद्रिक नीतिको लचिलो कार्यदिशालाई पहिलो त्रैमासिक समीक्षामार्फत पनि निरन्तरता दिएको छ । नेपाल राष्ट्र बैङ्कले सोमबार मौद्रिक नीतिको समीक्षा सार्वजनिक गर्दै थप खुकुलो प्रावधान ल्याइएको पनि जनाएको छ ।",
      "longContent": "गोरखापत्र समाचारदाताकाठमाडौँ, मङ्सिर १६ गते । नेपाल राष्ट्र बैङ्कले चालु आर्थिक वर्ष २०८२/८३ को मौद्रिक नीतिको लचिलो कार्यदिशालाई पहिलो त्रैमासिक समीक्षामार्फत पनि निरन्तरता दिएको छ । नेपाल राष्ट्र बैङ्कले सोमबार मौद्रिक नीतिको समीक्षा सार्वजनिक गर्दै थप खुकुलो प्रावधान ल्याइएको पनि जनाएको छ । नेपाल राष्ट्र बैङ्कले समीक्षामार्फत जेनजी आन्दोलनपश्चात् अर्थतन्त्र स्थिरतर्फ उन्मुख भएको दाबी गर्दै उद्यमी व्यवसायीका लागि कर्जा सहुलियतसमेत घोषणा गरेको छ । जस अनुसार बाढीपहिरोबाट प्रभावित इलामलगायत जिल्लाका उद्यमी व्यवसायीले १० प्रतिशत ब्याज असुल गरी एक पटकका लागि कर्जाको पुनर्संरचना एवं पुनर्तालिकीकरणको सुविधा पाउने भएका छन् ।राष्ट्र बैङ्कले ब्याजदर कोरिडोरको माथिल्लो सीमाका रूपमा रहेको स्थायी तरलता सुविधा दरलाई छ प्रतिशतबाट घटाएर ५.७५ र नीतिगत दरलाई ४.५० बाट घटाएर ४.२५ प्रतिशत बनाएको छ । ब्याजदर कोरिडोरको तल्लो सीमा स्थायी निक्षेप सुविधा दरलाई २.७५ प्रतिशतमा यथावत् राखेको छ । यस्तै अनिवार्य नगद मौज्दात र वैधानिक तरलता अनुपातसम्बन्धी विद्यमान व्यवस्था यथावत् कायम गरिएको छ ।बैङ्क तथा वित्तीय संस्थाले संस्थागत मुद्दती निक्षेपको ब्याजदर व्यक्तिगत मुद्दती निक्षेपको ब्याजदरभन्दा कम्तीमा एक प्रतिशत विन्दुले कम गर्नुपर्ने विद्यमान व्यवस्था खारेज गरिने भएको छ ।बैङ्क तथा वित्तीय संस्थाले प्रदान गर्ने व्यक्तिगत अधिविकर्ष (पर्सनर ओभरड्राफ्ट) कर्जाको विद्यमान सीमा ५० लाख रुपियाँबाट बढाएर एक करोड कायम गरिने मौद्रिक नीतिमा उल्लेख छ ।लघुवित्त वित्तीय संस्थाबाट धितोमा प्रवाह गरिने कर्जाको अधिकतम सीमा सात लाखबाट बढाएर १५ लाख रुपियाँ कायम गरिने, लघुवित्त वित्तीय संस्थाबाट ऋण प्राप्त गरेका ऋणीको कर्जा भुक्तानीमा पर्न गएको समस्यालाई ध्यानमा राखी कर्जा भुक्तानीको तालिका परिमार्जन गर्न सकिने व्यवस्था मिलाइने भएको छ ।विद्युतीय भुक्तानी कारोबार बढिरहेको तथा महानगरपालिकामा बैङ्क तथा वित्तीय संस्थाका शाखा उल्लेख्य रहेको सन्दर्भमा बैङ्क तथा वित्तीय संस्था स्वयम्ले महानगरपालिकामा रहेका शाखा समायोजन/एकीकरण गर्न सक्ने व्यवस्था मिलाइने मौद्रिक नीतिमा उल्लेख छ ।अन्तर्राष्ट्रिय असल अभ्यास र आन्तरिक रूपमा विकसित प्रचलनलाई दृष्टिगत गर्दै बैङ्क तथा वित्तीय संस्थामा पारदर्शिता, जवाफदेहिता र सुशासन अभिवृद्धिका लागि ‘घुस तथा भ्रष्टाचारविरुद्धको नीति’ सम्बन्धी व्यवस्था पनि मौद्रिक नीतिको पहिलो त्रैमासिक समीक्षामार्फत गरिने समीक्षामा उल्लेख छ ।चालु आवको मौद्रिक नीति र पहिलो त्रैमासिक समीक्षामा गरिएका व्यवस्थाबाट मूल्य, बाह्य क्षेत्र र वित्तीय क्षेत्र स्थायित्व कायम हुँदै आर्थिक क्रियाकलाप विस्तारमा सहयोग पुग्ने अपेक्षा मौद्रिक नीतिको पहिलो त्रैमासिक समीक्षाले गरेको छ । जेनजी आन्दोलनपश्चात् बनेको सरकारले सुशासन सुदृढ गर्दै व्यावसायिक वातावरण अनुकूल बनाउन गरेका नीतिगत प्रयास र राष्ट्र बैङ्कले अवलम्बन गरेको मौद्रिक सहजताबाट अर्थतन्त्र क्रमशः सुदृढ हुँदै जाने अनुमान गरिएको छ । अन्तर्राष्ट्रिय साख रेटिङ एजेन्सी फिट्च ग्रुपले हालै सम्पन्न गरेको नेपालको सार्वभौम साख रेटिङमा गत वर्षकै रेटिङ (बिबी) लाई निरन्तरता दिएको मौद्रिक नीतिमा उल्लेख छ ।",
      "link": "https://gorkhapatraonline.com/news/182001",
      "image": "https://gorkhapatraonline.com/storage/media/320531/conversions/NRB_1-original-thumb.jpg"
    },
    {
      "slug": "182000",
      "title": "आर्थिक पत्रकार सम्मानित",
      "timestamp": 1764633600000,
      "source": "gp",
      "content": "सेजन दिवसका अवसरमा विभिन्न विधामा आर्थिक पत्रकारलाई पुरस्कार तथा अवार्ड प्रदान गरिएको छ ।    नेपाल आर्थिक पत्रकार समाज (सेजन) को २९ औँ वार्षिकोत्सवका अवसरमा सोमबार आयोजित कार्यक्रममा आर्थिक पत्रकारलाई अवार्ड वितरण गरिएको हो । जस अनुसार यस वर्षको सेजन अवार्ड अनलाइन खबर डटकमका पत्रकार भुवन पौडेल र नयाँ पत्रिका दैनिकका पवन तिमिल्सेनालाई प्रदान गरिएको छ ।",
      "longContent": "गोरखापत्र समाचारदाताकाठमाडौँ, मङ्सिर १६ गते । सेजन दिवसका अवसरमा विभिन्न विधामा आर्थिक पत्रकारलाई पुरस्कार तथा अवार्ड प्रदान गरिएको छ ।  नेपाल आर्थिक पत्रकार समाज (सेजन) को २९ औँ वार्षिकोत्सवका अवसरमा सोमबार आयोजित कार्यक्रममा आर्थिक पत्रकारलाई अवार्ड वितरण गरिएको हो । जस अनुसार यस वर्षको सेजन अवार्ड अनलाइन खबर डटकमका पत्रकार भुवन पौडेल र नयाँ पत्रिका दैनिकका पवन तिमिल्सेनालाई प्रदान गरिएको छ ।यस्तै सेजन अवार्ड छापा माध्यमतर्फ कान्तिपुर दैनिकका विमल खतिवडा र डिजिटल मिडियातर्फ बिजमान्डु डटकमका सुनील कुँवरले अवार्ड प्रदान गरिएको छ । त्यसै गरी डा. भोला चालिसे लिबरल जर्नालिजम अवार्ड–२०८२ नेपाल न्युज डटकमका उद्धव थापा र अन्नपूर्ण पोस्ट दैनिककी सुनिता कार्कीलाई प्रदान गरिएको छ । समारोहमा स्व. सञ्जय न्यौपानेको स्मृतिमा स्थापना गरिएको सञ्जय न्यौपाने लेखनवृत्ति पुरस्कार–२०८२ गोरखापत्र दैनिकका भेषराज बेल्बासेलाई प्रदान गरिएको छ । अर्थमन्त्री रामेश्वरप्रसाद खनाल तथा उद्योग, वाणिज्य तथा आपूर्तिमन्त्री अनिलकुमार सिन्हाले अवार्ड विजेता पत्रकारलाई नगद र प्रमाणपत्रसहित सम्मान गर्नुभयो ।",
      "link": "https://gorkhapatraonline.com/news/182000",
      "image": "https://gorkhapatraonline.com/storage/media/320530/conversions/SEJON_29th-Annual-Function_sujan-gurung_BS_SG_7641-original-thumb.jpg"
    },
    {
      "slug": "181998",
      "title": "सार्वजनिक सम्पत्ति रक्षा पहिलो सर्त",
      "timestamp": 1764633600000,
      "source": "gp",
      "content": "अर्थमन्त्री रामेश्वरप्रसाद खनालले सार्वजनिक सम्पत्तिको रक्षामा सबै पक्ष चनाखो हुनुपर्ने विचार व्यक्त गर्नुभएको छ । उहाँले निजी क्षेत्र वा सरकार जोकोहीले सिर्जना गरेको सम्पत्तिको रक्षा पहिलो सर्त रहेको बताउनुभयो ।",
      "longContent": "गोरखापत्र समाचारदाताकाठमाडौँ, मङ्सिर १६ गते । अर्थमन्त्री रामेश्वरप्रसाद खनालले सार्वजनिक सम्पत्तिको रक्षामा सबै पक्ष चनाखो हुनुपर्ने विचार व्यक्त गर्नुभएको छ । उहाँले निजी क्षेत्र वा सरकार जोकोहीले सिर्जना गरेको सम्पत्तिको रक्षा पहिलो सर्त रहेको बताउनुभयो । उहाँले भन्नुभयो, “देशमा राजनीतिक असन्तुष्टि जसरी पनि प्रकट भए पनि जहाँ जोकोहीले गरेको सम्पत्ति सिर्जना नेपालको सम्पत्ति नै हो भन्ने बुझाइ सबैतिर हुनु पर्छ ।”सोमबार आयोजित नेपाल आर्थिक पत्रकार समाज (सेजन) को २९ औँ वार्षिक उत्सवलाई सम्बोधन गर्दै अर्थमन्त्री खनालले करदाताको पैसा सदुपयोग हुनुपर्ने पनि बताउनुभयो । विगतका वर्षहरूमा राजनीतिक असन्तुष्टि तथा अस्थिरताले विकास र आर्थिक क्रियाकलापमा नकारात्मक प्रभाव पारेको उल्लेख गर्दै अर्थमन्त्री खनालले बढ्दो प्रविधि प्रयोगसँगै सूचनाको आधिकारिकता र त्यसले पार्ने प्रभावबारे सचेत हुनुपर्ने आवश्यकता औँल्याउनुभयो । सञ्चार क्षेत्रमा आउने गलत तथा अप्रमाणित सूचनाले अन्तर्राष्ट्रिय सम्बन्ध र लगानी वातावरणमा प्रतिकूल प्रभाव पार्न सक्ने भन्दै मन्त्री खनालले सञ्चार माध्यमले जिम्मेवार भूमिका निर्वाह गर्नुपर्नेमा जोड दिनुभयो । “उचित सन्देश तथा सही सूचनाले निजी क्षेत्रमा सकारात्मक सोच विकास हुन्छ, लगानीकर्ताको मनोबल बलियो बन्छ । त्यसैले सूचना प्रवाहको संवेदनशीलता बुझ्नै पर्छ,” अर्थमन्त्री खनालले भन्नुभयो ।पछिल्लो समय सरकार ठुला पूर्वाधार आयोजनामा बजेट थप्दै काम अगाडि बढाइरहेको उहाँले जानकारी दिनुभयो । अर्थमन्त्री खनालले जेनजी आन्दोलनसँग जोड्दै सडकबाट कसैलाई दोषी करार गर्न नहुने र गलत सूचना प्रवाह गरेर मिडियाले पनि भ्रम फैलाउन नहुने बताउनुभयो ।उद्योग, वाणिज्य तथा आपूर्तिमन्त्री अनिलकुमार सिन्हाले लगानीको वातावरण सुधारका लागि सरकारी तवरबाट पहल भइरहेको जानकारी दिनुभयो । निजी क्षेत्रको विश्वास अभिवृद्धिका लागि सरकारले काम गरिरहेको मन्त्री सिन्हाले जानकारी दिनुभयो । तोकिएको समयमा निर्वाचन, सुशासन कायम र सेवा प्रवाहमा सुधार अहिलेको सरकारको मुख्य प्राथमिकता रहेको बताउँदै उहाँले निजी क्षेत्रको विश्वास अभिवृद्धि गर्ने, लगानीको सुरक्षा गर्ने र लगानीको वातावरण सिर्जना गर्ने काम भइरहेको जानकारी दिनुभयो ।नेपाल राष्ट्र बैङ्कका गभर्नर प्राडा विश्वनाथ पौडेलले मुलुकको अर्थतन्त्र सबल अवस्थामा रहे पनि अहिलेको प्रमुख चुनौती तरलता व्यवस्थापन नै रहेको बताउनुभयो । मौद्रिक नीतिको कार्यान्वयन गर्न र तरलता व्यवस्थापन गर्न बैङ्कका प्रमुख कार्यकारी अधिकृतलाई गभर्नर पौडेलले आग्रह गर्नुभयो । आर्थिक गतिविधि कम हुँदा बजारमा ऋणको माग नभएको जानकारी दिँदै उहाँले स्थानीय आवश्यकता हेरेर ऋण परिचालन गर्नुपर्ने बताउनुभयो । यस्तै नेपाल उद्योग वाणिज्य महासङ्घका अध्यक्ष चन्दप्रसाद ढकालले हरेक आन्दोलनमा निजी क्षेत्रमाथि तोडफोड र आगजनी हुने गरेकाले यसका लागि सुरक्षा र प्रवर्धन योजना बनाउन लागेको जानकारी दिनुभयो । निजी क्षेत्रमाथि आक्रमण हुनु राम्रो नभएकाले सुरक्षाको प्रत्याभूति आवश्यक रहेको उहाँको भनाइ छ । जेनजी आन्दोलनमा गलत हिसाबले घुसपैठ हुँदा निजी क्षेत्रमा ठुलो क्षति पुगेकाले सुरक्षाको प्रत्याभूत गर्न आवश्यक रहेको उहाँको भनाइ छ । नेपाल उद्योग परिसङ्घका अध्यक्ष वीरेन्द्रराज पाण्डेले निजी क्षेत्रको मनोबल उच्च नभएसम्म लगानी विस्तार हुन नसक्ने बताउनुभयो । औद्योगिक क्षेत्रको प्रवर्धन गर्न नीतिगत र कानुनी सुधार आवश्यक रहेको बताउँदै उहाँले अर्थतन्त्र बलियो बनाउन सबैको ध्यान केन्द्रित गर्न आवश्यक रहेको चर्चा गर्नुभयो । ब्याजदर एकल विन्दुमा हुँदा पनि निजी क्षेत्रले लगानी गर्न नसकेकाले लगानीको वातावरण सुरक्षित हुन आवश्यक रहेको उहाँको भनाइ छ ।",
      "link": "https://gorkhapatraonline.com/news/181998",
      "image": "https://gorkhapatraonline.com/storage/media/320528/conversions/rameshor-original-thumb.jpg"
    },
    {
      "slug": "181994",
      "title": "पुनर्निर्माण कोषमा डेढ करोड थपियो",
      "timestamp": 1764633600000,
      "source": "gp",
      "content": "नेपाल सरकारद्वारा स्थापना गरिएको भौतिक पूर्वाधार पुनर्निर्माण कोषमा नेपाल लाइफ इन्स्योरेन्स कम्पनी लिमिटेडले एक करोड ५० लाख रुपियाँ प्रदान गरेको छ । उक्त रकमसहित कोषमा आइतबारसम्म ११ करोड ८२ लाख रुपियाँ जम्मा भएको छ ।",
      "longContent": "गोरखापत्र समाचारदाताकाठमाडौँ, मङ्सिर १६ गते । नेपाल सरकारद्वारा स्थापना गरिएको भौतिक पूर्वाधार पुनर्निर्माण कोषमा नेपाल लाइफ इन्स्योरेन्स कम्पनी लिमिटेडले एक करोड ५० लाख रुपियाँ प्रदान गरेको छ । उक्त रकमसहित कोषमा आइतबारसम्म ११ करोड ८२ लाख रुपियाँ जम्मा भएको छ । उक्त कम्पनीको सञ्चालक समितिका अध्यक्ष गोविन्दलाल सङ्घई, सञ्चालक कमलेशकुमार अग्रवाल र कम्पनीका प्रमुख कार्यकारी अधिकृत प्रवीणरमण पराजुलीले संयुक्त रूपमा एक करोड ५० लाख रुपियाँको चेक अर्थमन्त्री रामेश्वरप्रसाद खनाललाई हस्तान्तरण गर्नुभयो ।गत भदौ २३ र २४ गते भएको जेनजी प्रदर्शनका क्रममा भएको क्षतिको पुनर्निर्माण, आर्थिक पुनरुत्थान तथा राहतलगायत कार्यका लागि नेपाल लाइफ इन्स्योरेन्स कम्पनी लिमिटेडले संस्थागत सामाजिक उत्तरदायित्व अन्तर्गत उक्त कोषमा सो रकम योगदान गरेको अर्थ मन्त्रालयका प्रवक्ता टङ्कप्रसाद पाण्डेयले जनाउनुभएको छ ।",
      "link": "https://gorkhapatraonline.com/news/181994",
      "image": "https://gorkhapatraonline.com/storage/media/320523/conversions/PUnarnirman-kosh-original-thumb.jpg"
    },
    {
      "slug": "181992",
      "title": "छ उद्योगले तिरे थप किस्ता",
      "timestamp": 1764633600000,
      "source": "gp",
      "content": "डेडिकेटेड र ट्रङ्क लाइन महसुलको बक्यौताबापत छ उद्योगले थप किस्ता तिरेको नेपाल विद्युत् प्राधिकरणले जनाएको छ ।  प्राधिकरणका प्रवक्ता राजन ढकालका अनुसार दोस्रो किस्ता भुक्तान गर्नेमा अशोक स्टिल्सले ६३ लाख, हुलास स्टिल्सले ५० लाख ४३ हजार, हामा आइरनले २० लाख ८९ हजार रुपियाँ भुक्तान गरेका छन् ।",
      "longContent": "गोरखापत्र समाचारदाताकाठमाडौँ, मङ्सिर १६ गते । डेडिकेटेड र ट्रङ्क लाइन महसुलको बक्यौताबापत छ उद्योगले थप किस्ता तिरेको नेपाल विद्युत् प्राधिकरणले जनाएको छ ।  प्राधिकरणका प्रवक्ता राजन ढकालका अनुसार दोस्रो किस्ता भुक्तान गर्नेमा अशोक स्टिल्सले ६३ लाख, हुलास स्टिल्सले ५० लाख ४३ हजार, हामा आइरनले २० लाख ८९ हजार रुपियाँ भुक्तान गरेका छन् । त्यस्तै सर्वोत्तम सिमेन्टले ३७ लाख ६३ हजार, लक्ष्मी स्टिल्स ८४ लाख ९८ हजार रुपियाँ दोस्रो किस्ताबापतको रकम भुक्तान गरेका हुन् । शुभश्री सिमेन्टले भने छैटौँ किस्ताको तीन लाख ५५ हजार रुपियाँ भुक्तान गरेको हो । प्राधिकरणले गत असोजमा २८ किस्तामा बक्यौता भुक्तान गर्न सक्ने सुविधा दिएको थियो । प्राधिकरणले रकम भुक्तान गरेका यी उद्योगको विद्युत् आपूर्ति काटेको थिएन । निर्धारित समयमा नतिरेपछि प्राधिकरणले कात्तिक पहिलो साता २२ उद्योगको विद्युत् लाइन काटिएको थियो । ती उद्योगले पहिलो किस्ता भुक्तान गरेपछि अहिले विद्युत् आपूर्ति सूचारु भएको प्राधिकरणले जनाएको छ । प्राधिकरणले पहिलो किस्ता तिरेका उद्योगलाई दोस्रो किस्ता भुक्तानीका लागि पनि पत्राचार गरिरहेको छ । गुल्मीमा तेत्तिस लाख बक्यौतागुल्मी समाचारदाताका अनुसार गुल्मीमा विद्युत्को बक्यौता ३३ लाख रुपियाँभन्दा बढी छ । नेपाल विद्युत् प्राधिकरण वितरण केन्द्र गुल्मीका सूचना अधिकारी भरत पोखरेलका अनुसार विद्युत् उपयोग गरी ६० दिन कटेका सेवाग्राहीबाट ३३ लाख ११ हजार ८१७ रुपियाँ बक्यौता छ । जिल्लामा विद्युत् उपभोग गरी बक्यौता नतिर्नेमा सामुदायिक ग्रामीण विद्युत् उपभोक्ता समिति, लिफ्टिङ खानेपानी र केही कार्यालय पनि रहेका छन् । सबैभन्दा बढी जयखानी सामुदायिक ग्रामीण विद्युतीकरण उपभोक्ता समितिले तीन महिनादेखि बक्यौता रकम बुझाएको छैन । उसले कुल दुई लाख ७८ हजार ६६० रुपियाँ तिर्नुपर्ने देखिन्छ । यस्तै हचिङ्कोट सामुदायिक ग्रामीण विद्युतीकरण उपभोक्ता समितिले दुई लाख तीन हजार ५४ रुपियाँ, वीरबास सामुदायिक ग्रामीण विद्युतीकरणले ७० हजार ३८६ रुपियाँ, कालीमाटी कोटला लिफ्टिङ खानेपानी उपभोक्ता समितिको ९५ हजार ७१९ रुपियाँ, सविता बस्नेतले १४ महिना विद्युत् उपभोग गरेबापत एक लाख ५२ हजार ६०६ रुपियाँ, सिद्धार्थ कङ्क्रिट उद्योगले चार महिनाको ९४ हजार ५१९ रुपियाँ, यमबहादुर कामीले ७६ हजार २७९ रुपियाँ, रेडियो गुल्मीले १८ महिनाको ६६ हजार ३२९ रुपियाँ, जिल्ला प्रहरी कार्यालय गुल्मीको पाँच महिनाको ७० हजार दुई सय रुपियाँ, कालीगण्डकी गिट्टी, ढुङ्गा, बालुवा प्रशोधन केन्द्रको ६४ हजार ९८४ रुपियाँ बक्यौता छ । उनीहरूलाई बक्यौता बुझाउनका लागि खबर गरिएको र अझै पनि अटेर गरेमा लाइन काटेरै छाड्ने पोखरेलले चेतावनी दिनुभयो ।",
      "link": "https://gorkhapatraonline.com/news/181992",
      "image": "https://gorkhapatraonline.com/storage/media/320521/conversions/NEA-Head-office-original-thumb.jpg"
    },
    {
      "slug": "181902",
      "title": "यस्तो छ आजका लागि सागसब्जी र फलफूलको थोक मूल्य",
      "timestamp": 1764547200000,
      "source": "gp",
      "content": "कालीमाटी फलफूल तथा तरकारी बजार विकास समितिले आजका लागि कृषिउपजको थोक मूल्य निर्धारण गरेको छ ।",
      "longContent": "काठमाडौँ,   मङ्सिर १५ गते । कालीमाटी फलफूल तथा तरकारी बजार विकास समितिले आजका लागि कृषिउपजको थोक मूल्य निर्धारण गरेको छ ।समितिका अनुसार गोलभेँडा ठूलो (नेपाली) प्रतिकिलो रु ११०, गोलभेँडा ठूलो (भारतीय) प्रतिकिलो रु १२०, गोलभेँडा सानो (लोकल) प्रतिकिलो रु १००, गोलभेँडा सानो (टनेल) प्रतिकिलो रु १३५, गोलभेँडा सानो (भारतीय) प्रतिकिलो रु ९५, गोलभेँडा सानो (तराई) प्रतिकिलो रु १२०, आलु रातो प्रतिकिलो रु ५२, आलु रातो (भारतीय) प्रतिकिलो रु ४२, आलु सेतो प्रतिकिलो रु ४० र प्याज सुकेको (भारतीय) प्रतिकिलो रु ३२ रहेको छ । यस्तै, गाजर (लोकल) प्रतिकिलो रु १५०, बन्दा (लोकल) प्रतिकिलो रु ७०, बन्दा (तराई) प्रतिकिलो रु ६०, बन्दा (नरिवल) प्रतिकिलो रु ५५, काउली स्थानीय प्रतिकिलो रु ७०, काउली स्थानीय (ज्यापु) प्रतिकिलो रु ८०, काउली तराई प्रतिकिलो रु ६५, रातो मूला प्रतिकिलो रु ६०, सेतो मूला (लोकल) प्रतिकिलो रु ३५, सेतो मूला (हाइब्रिड) प्रतिकिलो रु ५५, भन्टा लाम्चो प्रतिकिलो रु ७०, भन्टा डल्लो प्रतिकिलो रु ८०, तने बोडी प्रतिकिलो रु १७० र मकै बोडी प्रतिकिलो रु ७० कायम भएको छ । त्यसैगरी, मटरकोसा प्रतिकिलो रु १५०, घिउ सिमी (लोकल) प्रतिकिलो रु १६०, घिउ सिमी (हाइब्रिड) प्रतिकिलो रु १४०, घिउ सिमी (राजमा) प्रतिकिलो रु १००, टाटे सिमी प्रतिकिलो रु १५०, तिते करेला प्रतिकिलो रु ११०, लौका प्रतिकिलो रु ८०, परबर (लोकल) प्रतिकिलो रु १००, परबर (तराई) प्रतिकिलो रु १००, घिरौँला प्रतिकिलो रु १५०, फर्सी पाकेको प्रतिकिलो रु ४०, हरियो फर्सी (लाम्चो) प्रतिकिलो रु ७०, हरियो फर्सी (डल्लो) प्रतिकिलो रु ६०, सलगम प्रतिकिलो १२०, भिन्डी प्रतिकिलो ११०, सखरखण्ड प्रतिकिलो ८०, बरेला प्रतिकिलो रु ९०, पिँडालु प्रतिकिलो रु ११० र स्कुस प्रतिकिलो रु ३० कायम गरिएको छ । \tरायोसाग प्रतिकिलो रु ८०, पालुङ्गो साग प्रतिकेजी रु १८०, चमसुर प्रतिकिलो रु १२०, तोरीको साग प्रतिकिलो रु ७०, मेथीको साग प्रतिकिलो रु १६०, हरियो प्याज प्रतिकिलो रु ७०, बकुला प्रतिकिलो रु १५५, तरुल प्रतिकिलो रु ९०, च्याउ (कन्य) प्रतिकिलो रु २२०, च्याउ (डल्ले) प्रतिकिलो रु ४०० र कुरिलो प्रतिकिलो रु १२०० निर्धारण गरिएको छ ।ब्रोकाउली प्रतिकिलो रु १८०, चुकुन्दर प्रतिकिलो रु ९०, रातो बन्दा प्रतिकिलो रु १५०, जिरीको साग प्रतिकिलो रु ६५०, सेलरी प्रतिकिलो रु ३२०, पार्सले प्रतिकिलो रु ७००, सौफको साग प्रतिकिलो रु १६०, पुदिना प्रतिकिलो रु ६००, गान्टेमुला प्रतिकिलो रु १००, इमली प्रतिकिलो रु १८०, तामा प्रतिकिलो रु १३०, तोफु प्रतिकिलो रु १५० र गुन्द्रुक प्रतिकिलो रु ४०० तोकिएको छ ।स्याउ (झोले) प्रतिकिलो रु २५०, स्याउ (फुजी) प्रतिकिलो रु ३००, केरा (दर्जन) रु १६०, कागती प्रतिकिलो रु १२०, अनार प्रतिकिलो रु ४००, सुन्तला (नेपाली) प्रतिकिलो रु १२०, तरबुजा हरियो प्रतिकिलो रु ८०, मौसम प्रतिकिलो रु १००, जुनार प्रतिकिलो रु २६०, भुइँकटहर प्रतिगोटा रु १७०, काँक्रो (लोकल) प्रतिकिलो रु ७०, निबुवा प्रतिकिलो रु ६०, नास्पाती (चाइनिज) प्रतिकिलो रु २२०, मेवा (नेपाली) प्रतिकिलो रु ७०, मेवा (भारतीय) प्रतिकिलो रु ११०, अम्बा प्रतिकिलो रु १०० र लप्सी प्रतिकिलो रु ७०, स्ट्रबेरी भुइँऐसुलु प्रतिकिलो रु ५००, किबी प्रतिकिलो रु २५०, सरिफा प्रतिकिलो रु २०० र आभोकाडो प्रतिकिलो रु ३०० निर्धारण गरिएको छ ।यसैगरी, अमला प्रतिकिलो रु ८०, अदुवा प्रतिकिलो रु ७०, सुकेको खुर्सानी प्रतिकिलो रु ४२०, खुर्सानी हरियो प्रतिकिलो रु १००, खुर्सानी हरियो (बुलेट) प्रतिकिलो रु १००, खुर्सानी हरियो (माछे) प्रतिकिलो रु १४५, खुर्सानी हरियो (अकबरे) प्रतिकिलो रु १५०, भेडे खुर्सानी प्रतिकिलो रु १६०, हरियो लसुन प्रतिकिलो रु २००, हरियो धनियाँ प्रतिकिलो रु १५०, लसुन सुकेको (चाइनिज) प्रतिकिलो रु २००, लसुन सुकेको (नेपाली) प्रतिकिलो रु १६०, छ्यापी सुकेको प्रतिकिलो रु २००, माछा सुकेको प्रतिकिलो रु १०००, ताजा माछा (रहु) प्रतिकिलो रु ३४०, ताजा माछा (बचुवा) प्रतिकिलो रु २८०, ताजा माछा (छडी) प्रतिकिलो रु २५०, रूख टमाटर प्रतिकिलो रु १५०, राजा च्याउ प्रतिकिलो रु ३००, सिताके च्याउ प्रतिकिलो रु ९०० र काँक्रो (लोकल क्रस) प्रतिकिलो रु ६० निर्धारण गरिएको छ । रासस",
      "link": "https://gorkhapatraonline.com/news/181902",
      "image": "https://gorkhapatraonline.com/storage/media/320333/conversions/adrhs-original-thumb.jpg"
    },
    {
      "slug": "181891",
      "title": "सामान अझै अलपत्र अर्बौं राजस्व प्रभावित",
      "timestamp": 1764547200000,
      "source": "gp",
      "content": "पाँच महिनादेखि रसुवाको केरुङ नाकामा चाडपर्वलाई ल्याइएका सामान अझै अलपत्र अवस्थामा छन् । गत २४ असारमा आएको बाढीपहिरोले पुल भत्किएर नाका बन्द हुँदा चाडपर्वका लागि ल्याएको लत्ताकपडा तथा अन्य सामग्री नाकामै रोकिएका हुुन् ।",
      "longContent": "गोरखापत्र समाचारदाताकाठमाडौँ, मङ्सिर १५ गते । पाँच महिनादेखि रसुवाको केरुङ नाकामा चाडपर्वलाई ल्याइएका सामान अझै अलपत्र अवस्थामा छन् । गत २४ असारमा आएको बाढीपहिरोले पुल भत्किएर नाका बन्द हुँदा चाडपर्वका लागि ल्याएको लत्ताकपडा तथा अन्य सामग्री नाकामै रोकिएका हुुन् ।  राष्ट्रिय व्यवसायी महासङ्घका अध्यक्ष मनोजबाबु श्रेष्ठले चाडपर्वलक्षित पाँचदेखि छ सय कन्टेनर सामान अझै केरुङ नाकामै थन्किएको जानकारी दिनुभयो । “तिज, दसैँ र तिहारका लागि साउनमा चीनबाट आयात गरिएको सामान केरुङ नाकामै अलपत्र छन् । सिजनेबल सामान रोकिँदा व्यवसायीलाई ठुलो समस्यामा परेको छ,” उहाँले भन्नुभयो । अहिले जाडो सुरु भइसकेकाले सिजनका सामान समयमा आउन नसक्दा व्यवसायीले नोक्सान बेहोर्नु परेको उहाँको भनाइ छ । व्यवसायीले महँगो ढुवानी भाडा तिरेर मुस्ताङको कोरला नाका र सिन्धुपाल्चोकको तातोपानी नाकाबाट ल्याए पनि धेरै सामान अझै केरुङ नाकामा रोकिएको उहाँको भनाइ छ । नेपालको कुल व्यापारमा १३ प्रतिशत व्यापार चीनसँग रहेको छ । सबैभन्दा धेरै चीनमा रसुवा नाकाबाट निर्यात हुने गरेको छ । पाँच महिनादेखि नाका बन्द हुँदा आयातनिर्यात ठप्प रहेको छ । सिन्धुपाल्चोकको तातोपानी नाका अहिले सामान्य मात्रै सञ्चालनमा छ । वर्षाका कारण अरनिको राजमार्ग बन्द हुँदा रोकिएको उक्त नाका तिहारपछि मात्र सञ्चालनमा आएको हो । केरुङ र तातोपानी नाका राम्रोसँग सञ्चालन नहुँदा केही व्यवसायीले महँगो ढुवानी तिरेर मुस्ताङको कोरोला नाका हुँदै सामान आयात गर्नु परेको श्रेष्ठको भनाइ छ । गत २४ असारमा आएको बाढीका कारणले गर्दा रसुवाको मितेरी पुल बगाउँदा आयातनिर्यात ठप्प हुँदा पाँच महिनामा १८ अर्ब रुपियाँ बराबरको राजस्व गुमेको रसुवा भन्सार कार्यालयले जनाएको छ । कार्यालयका प्रमुख भन्सार अधिकृत तुलसीप्रसाद भट्टराईले विगत पाँच महिनादेखि नाका बन्द भई आयातनिर्यात ठप्प हुँदा राजस्व सङ्कलनसमेत बन्द रहेको उहाँले जानकारी दिनुभयो । चालु आर्थिक वर्ष २०८२/८३ मा रसुवा नाकाबाट ४० अर्ब १६ करोड रुपियाँ राजस्व सङ्कलनको लक्ष्य राखिएको थियो । असार अन्तिम सातादेखि आयातनिर्यात बन्द हुँदा लक्ष्य अनुसार राजस्व सङ्कलन गर्न नसकिएको प्रमुख भट्टराईले बताउनुभयो । हाल सो नाकामा पुल निर्माणको काम भइरहेको छ । मितेरी पुल निर्माण नभएसम्म आयातनिर्यात नियमित हुन नसक्ने उहाँको भनाइ छ । चिनियाँ पक्षले नाकामा बेलिब्रिज निर्माण गरिरहेकाले आगामी डिसेम्बर पहिलो सातासम्म  प्राविधिक परीक्षण गरिने अनौपचारिक जानकारी गराएको उहाँले बताउनुभयो । बेलिब्रिजको निर्माण सम्पन्न भई सञ्चालनमा आए आयातनिर्यात सुरु हुने उहाँले जानकारी दिनुभयो । बेलिब्रिजको क्षमता ४९ मेट्रिक टन रहेकाले सोही अनुसार सामान ल्याउन सकिने उहाँको भनाइ छ । गत आव २०८१/८२ मा रसुवा नाकाबाट ८८ अर्बको आयात र तीन अर्ब रुपियाँ बराबरको निर्यात भएको कार्यालयले जनाएको छ । चीनबाट नेपालमा लत्ताकपडा, जुत्ता, कस्मेटिक, इलेक्ट्रोनिक्स, फलफूल,  विद्युतीय सवारीसाधन, पार्टपुर्जा, लत्ताकपडालगायतका सामान आयात हुँदै आएको छ । यस्तै तयारी कपडा, रबर, प्लास्टिकका जुत्ताचप्पल, हाते झोला, छालाका जुत्ता, मोटरको ब्याट्री, युपिएस, प्लास्टिकलगायतका सामग्री आयात हुन्छन् ।  नेपालबाट निर्यातयोग्य वस्तुका रूपमा अलैँची, अदुवा, चिया, जडीबुटी तथा आयुर्वेदिक औषधी, कपडा र धागो, छाला जुत्ता, च्याङ्ग्रा, पस्मिना, गलैँचा र कफी राखिएको छ । यस्तै तरकारी तथा तरकारीको बिउ, फलफूल र जुस, मह, चाउचाउ, तयारी पोसाक, पत्थर, गहना, उनीका उत्पादन, फल, हस्तकला, मुसुरो, जुटका झोला, छुर्पी निर्यात हुने वस्तु हुन् ।",
      "link": "https://gorkhapatraonline.com/news/181891",
      "image": "https://gorkhapatraonline.com/storage/media/320312/conversions/Rasuwa-Naka-News-original-thumb.jpg"
    },
    {
      "slug": "182274",
      "title": "प्रधानमन्त्री कार्कीसँग मुस्लिम अगुवाको छलफल",
      "timestamp": 1764720000000,
      "source": "gp",
      "content": "प्रधानमन्त्री सुशीला कार्कीले बुधबार मुस्लिम समुदायका अगुवा प्रतिनिधिसँग सिंहदरबारमा भेटघाट गर्नुभएको छ।",
      "longContent": "काठमाडौँ, मङ्सिर १७ गते । प्रधानमन्त्री सुशीला कार्कीले बुधबार मुस्लिम समुदायका अगुवा प्रतिनिधिसँग सिंहदरबारमा भेटघाट गर्नुभएको छ।मधेस प्रदेशका पूर्वमुख्यमन्त्री डा. लालबाबु राउत, इस्लाम धर्मगुरु मुफ्ती अबबकर सिद्दिकीलगायतको टोलीसँगको कुराकानीमा प्रधानमन्त्री कार्कीले आसन्न निर्वाचनमा समाजका सबै पक्षले जागरुक भएर लाग्नुपर्ने धारणा राख्नुभयो।निर्वाचनलाई स्वच्छ, निष्पक्ष, पारदर्शी र कम खर्चिलो बनाउन सरकार लागिपरेको र त्यसका लागि राजनीतिक प्रतिबद्धताका साथै नागरिक तहबाट पनि उत्तिकै खबरदारी आवश्यक रहेको उहाँले बताउनुभयो।‘यतिखेर मुलुकमा शान्ति, स्थिरता, सामाजिक धार्मिक सद्भाव आवश्यक छ। शान्तिपूर्ण वातावरणमा निर्वाचन सम्पन्न गर्नुपर्नेछ। यस्तो अवस्थामा समाजका सबै तह र तप्काबाट सकारात्मक भूमिकाको अपेक्षा राखेका छौँ’, उहाँले भन्नुभयो।कार्यक्रम पूर्वमन्त्री विद्याधर मल्लिक, प्रधानमन्त्रीका मुख्य सल्लाहकार अजयभद्र खनाल, जनसम्पर्क सल्लाहकार गोविन्दनारायण तिमिल्सिनालगायत उपस्थित हुनुहुन्थ्यो ।",
      "link": "https://gorkhapatraonline.com/news/182274",
      "image": "https://gorkhapatraonline.com/storage/media/321015/conversions/cover-pm-meeting-original-thumb.jpg"
    },
    {
      "slug": "182271",
      "title": "नेता नैनसिंह  महरको गीत ‘बन्छ बन्छ मेरो देश बन्छ’ सार्वजनिक",
      "timestamp": 1764720000000,
      "source": "gp",
      "content": "नेपाली कांग्रेसका केन्द्रीय सदस्य तथा लेखक नैनसिंह महरको शब्दमा तयार गीत ‘बन्छ बन्छ मेरो देश बन्छ’सार्वजनिक भएको छ।",
      "longContent": "काठमाडौँ, मङ्सिर १७ गते। नेपाली कांग्रेसका केन्द्रीय सदस्य तथा लेखक नैनसिंह महरको शब्दमा तयार गीत ‘बन्छ बन्छ मेरो देश बन्छ’सार्वजनिक भएको छ।प्रमोद खरेलको स्वर,  हरि लम्सालको संगीत रहेको  देशभक्ति गीतको भिडियोमा राजेश हमाल, महावीर पुन, प्रदिपकुमार राई (ब्याकुल माइला), समाजसेवी अनुराधा कोइराला, ओलम्पियन खेलाडी दीपक विष्ट, नैनसिंह महर, मिस पवी, अस्तिना महर, अनिमेश महर, सविना तामाङ लगायत फिचर्ड हुनुहुन्छ। दशरथ सुनारको निर्देशनमा तयार भिडियोमा देश कसरी बन्न सक्छ भन्ने सपना र आशा बाँडिएको छ। ललितपुरमा आयोजित कार्यक्रममा राष्ट्रिय गानका रचनाकार प्रदिपकुमार राईले सार्वजनिक गर्नुभएको हो।  गीतकार महरले कांग्रेस एमालेको सरकार बनेकै बेलामा गीत सिर्जना गरिएको बताउनुभयो। उहाँले भन्नुभयो ‘जनतामा छाएको निराशालाई आशामा परिणत गर्ने गरी काम गर्ने गरी कांग्रेस एमालेको सरकार बनेको थियो। त्यो सरकारले के गर्‍यो भने जनतामा आशाको सञ्चार हुन्छ ? भन्ने ट्रयाकमा लेखेको थिएँ।’ महरले पहिलो पटक गीत लेख्नुभएको हो। उहाँले भन्नुभयो, ‘समाजमा निराशा बढिरहेको परिस्थितिमा गीत मार्फत सपना बाँड्ने र आशा जगाउने कोशिस गरेको छु।’गायक प्रमोद खरेलले राजनीति र साहित्य फरक विधा रहे पनि नैनसिंहले रोजेको बाटो सुखद् रहेको बताउनुभयो। सार्वजनिक गीतले समाजलाई आशाको सञ्चार गर्न सक्ने बताउनुभयो।\n\n वरिष्ठ पत्रकार पुरुषोत्तम दाहालले कला, साहित्य र संस्कृति देशकै पहिचान भएकाले त्यसबिना देश नबच्ने बताउनुभयो। गीतकार डा. भोला रिजालले राजनीतिमा प्रभाव समाउँदै आएको नैनसिंहलाई लेखनमा देशभक्ति गीत ‘मेरो देश बन्छ’ले परिचय थप्ने बताउनुभयो। ‘नैनको गीत हेरेर आफ्ना पुराना गीतको सम्झना आयो। देश बन्छ बन्छ भन्नेमा म पनि विश्वस्त छु’, रिजालले भन्नुभयो। राष्ट्रिय गानका रचनाकार ब्याकुल माइलाले लेखकले समाज र राष्ट्रलाई सकारात्मक दिशामा लैजाने भावका सृजना सार्वजनिक गर्न सक्नुपर्ने बताउनुभयो। कार्यक्रममा पूर्वमन्त्री भक्तबहादुर बलायर, ओलम्पियन खेलाडी दीपक विष्ट, देउडा गायक नन्दकृष्ण जोशी, कांग्रेस नेता रामहरि खतिवडा, उर्मिला थपलिया लगायतका वक्ताले गीत सफलताको शुभकामना दिनुभयो।",
      "link": "https://gorkhapatraonline.com/news/182271",
      "image": "https://gorkhapatraonline.com/storage/media/321007/conversions/news-photo-1-original-thumb.jpg"
    },
    {
      "slug": "182269",
      "title": "कागेश्वरी मनोहरा नपाले हेरचाह केन्द्र सञ्चालनमा ल्याउने",
      "timestamp": 1764720000000,
      "source": "gp",
      "content": "कागेश्वरी मनोहरा नगरपालिकाले अपाङ्गता भएका व्यक्तिहरुका लागि तत्काल २५ जना क्षमताको हेरचाह केन्द्र सञ्चालनमा ल्याउने घोषणा गरेको छ ।",
      "longContent": "गोरखापत्र अनलाइनकाठमाडौं, मंसिर १७ गते । कागेश्वरी मनोहरा नगरपालिकाले अपाङ्गता भएका व्यक्तिहरुका लागि तत्काल २५ जना क्षमताको हेरचाह केन्द्र सञ्चालनमा ल्याउने घोषणा गरेको छ ।अपाङ्गता भएका व्यक्तिहरुको अन्तर्राष्ट्रिय दिवसका अवसरमा काठमाडौंको थलीस्थित नगरपालिकाको कार्यालयमा आज मानव अधिकार तथा शान्ति समाजले आयोजना गरेको कार्यक्रममा नगरप्रमुख उपेन्द्र कार्कीले चालु आर्थिक वर्षभित्रै २५ जना क्षमताको हेरचाह केन्द्र सञ्चालनमा ल्याउने बताउनुभयो ।नगरप्रमुख कार्कीले अपाङ्गता भएका व्यक्तिलाई दक्षताअनुसारको काम सिकाउँदै रोजगारीसहित समाजमा सम्मानपूर्ण जीवन जिउन सक्ने वातावरण निर्माणमा नगरपालिकाले ध्यान केन्द्रित गरेको उल्लेख गर्नुभयो ।मानव अधिकार तथा शान्ति समाजका केन्द्रीय सभापति रेनुका पौडेलले सार्वजनिक सेवाको क्षेत्रमा अपाङ्गता भएका व्यक्तिहरुको क्षमताले भ्याउनेसम्मको कामका लागि अवसर प्रदान गर्नुपर्नेमा जोड दिनुभयो ।सभापति पौडेलले नगरपालिकाले शैक्षिक एवम् सार्वजनिक सेवाका कार्यालयलाई अपाङ्गतामैत्री बनाउनु पर्ने बताउनुभयो । अपाङ्गता भएका व्यक्तिहरुको तर्फबाट विरोध खतिवडा र तारावदन सेंडाइले स्वास्थ्योपचार र सामाजिक सुरक्षाका लागि विशेष नीति आवश्यक रहेको धारणा राख्नुभयो ।",
      "link": "https://gorkhapatraonline.com/news/182269",
      "image": "https://gorkhapatraonline.com/storage/media/321005/conversions/kageshori-original-thumb.jpg"
    },
    {
      "slug": "182268",
      "title": "श्रीमद्भागवतबाट ३३ लाख बढी सहयोग संकलन",
      "timestamp": 1764720000000,
      "source": "gp",
      "content": "विद्यालयको शैक्षिक तथा भौतिक स्तरोन्नतिका लागि सञ्चालन गरेको श्रीमद्भागवत धनधान्याञ्चल सप्ताहमा ३३ लाख पाँच हजार एकसय ५६ रुपियाँ ५७ पैसा नगद दान संकलन भएको छ ।",
      "longContent": "सन्तोष दहित दाङ, मंसिर १७ गते । विद्यालयको शैक्षिक तथा भौतिक स्तरोन्नतिका लागि सञ्चालन गरेको श्रीमद्भागवत धनधान्याञ्चल सप्ताहमा ३३ लाख पाँच हजार एकसय ५६ रुपियाँ ५७ पैसा नगद दान संकलन भएको छ । नगद दानमार्फत ३१ लख ८५ हजार, दुुईसय ५६ रुपियाँ ५७ पैसा र कलशमार्फत एक लाख १९ हजार ९ सय रुपियाँ दान संकलन भएको सप्ताह ज्ञान महायज्ञका सदस्य सचिव तथा विद्यालयका प्रधानध्यापक खड्कबहादुर वलीले जानकारी दिनुभयो। त्यस्तै, अन्नवाली अर्थात धान दानमार्फत अन्दाजी एकसय ३० क्विन्टल धान संकलन भएको उहाँले जानकारी दिनुभयो । मंसिर ८ देखि १५ गतेसम्म सञ्चालन गरेको सप्ताह ज्ञान महायज्ञलाई विद्यालयका] अभिभावकदेखि स्थानीयहरुले उक्त दान गर्नुभएको थियो । विस २०३५ सालमा रात्रिकालीन विद्यालयको रुपमा स्थापना भएको प्राथमिक विद्यालय लगाानी, संरक्षण र सक्रियता अभावका कारण विद्यालय अन्त विद्यालयमा गाभिने स्थितिमा पुुगेको थियो । विद्यालयमा शैक्षिक र भौतिक संरचना फेर्न स्थानीय अगुवाहरुको अगुवाइमा विद्यालयले धार्मिक कार्य सञ्चालन गरी फेरिने जमर्को गरेको छ । जसलाई सार्थकता दिन स्थानीयहरु दिल खोलेर मुुठिदेखि मुुरीसम्म एकदेखि लाख रुपियाँसम्म दान गरेका छन् ।महायज्ञको सातै दिन महायज्ञका स्थानीयहरुले धेरथोर दान गरी उक्त दान संकलन भएकाले उक्त संकलन रकमले सप्ताहको संकल्प पूरा गर्ने प्रधानध्यापक वलीले बताउनुुभयो । जसका लागि उहाँले दान दातहरुको पवित्र दानकारी मनहरुप्रति आभार व्यक्त गर्नुुभयो । प्रधानध्यापक वलीले विद्यालयको मुहार फेर्न लाग्ने सबै अभिभावक, स्थानीय, सामाजिक अगुवा, दानदाता सँगै सप्ताह ज्ञान महायज्ञका विभिन्न समितिहरुप्रति विद्यालय परिवार आभारी भएको बताउनुभयो । महायज्ञमा स्थानीयसँगै बैदेशिक रोजगारमा परदेशमा रहेका स्थानीयहरुले पनि दान गरेकाले उक्त कुराको चर्चा पनि विद्यालयका नमुनायोग्य रहेको उहाँको भनाइ छ।विद्यालय निर्माणका लागि घोराही उपमहानगरपालिका वडा १७ चौघेरा निवासी समाजसेवी पदम केसीले ५० हजार, पचुर्खा निवासी समाजसेवी दिलबहादुर वलीले एक लाख एघार हजार एकसय ११, विद्यालय व्यवस्थापन समितिका सदस्य जीवबहादुर खत्रीले एकलाख २१ हजार एकसय ११, घोराही उपमहानगरपालिका वडा ६ चैनपुर निवासी समाजसेवी खर्गबहादुर खत्री ५७ हजार पाँचसय ५५, विद्यालयका पूर्व शिक्षक तथा समाजसेवी एवं सप्ताह ज्ञान महायज्ञका दाता पहचिान उपसमितिका संयोजक श्रीधर महरा र उहाँको धर्मपत्नी सरिता महराले एक लाख ५१ ह्जार पाँचसय ५५ रुपियाँ सहयोग गर्नुभएको छ । त्यसैगरी महायज्ञ सल्लाहकार संयोजक तथा अग्रज साहित्यकार गुुरुप्रसाद शर्मा रेग्मी र उहाँको छोराहरु सुधिरकुमार रेग्मी, सुुनिलकुमार रेग्मी गरी रेग्मी परिवारवाट एक लाख ५५ हजार पाँचसय ५५ र हाल रोजगारका लागि युकेमा रहनुभएका घोराही उपमहानगरपालिका वडा १७ उज्जवल टोल निवासी लिलाधर कवर मगर र उहाँकी धर्मपत्नी मिना कवर मगरसहित परिवारबाट एकलाख ८१ हजार एकसय ११ रुपियाँ दान गर्नुुभएको प्रधानध्यापक वलीले जानकारी दिनुुभयो ।",
      "link": "https://gorkhapatraonline.com/news/182268",
      "image": "https://gorkhapatraonline.com/storage/media/321004/conversions/dang-original-thumb.jpg"
    },
    {
      "slug": "182267",
      "title": "बूढीगण्डकी अगाडि बढाउन सरकार सक्रिय छ : प्रधानमन्त्री कार्की",
      "timestamp": 1764720000000,
      "source": "gp",
      "content": "प्रधानमन्त्री सुशीला कार्कीले बूढीगण्डकी जलविद्युत आयोजनाको काम छिटो अघि बढाउन सरकार लागिपरेको बताउनुभएको छ।",
      "longContent": "काठमाडौँ, मङ्सिर १७ गते । प्रधानमन्त्री सुशीला कार्कीले बूढीगण्डकी जलविद्युत आयोजनाको काम छिटो अघि बढाउन सरकार लागिपरेको बताउनुभएको छ।बूढीगण्डकी जलविद्युत आयोजना निर्माणका लागि कम्पनी स्थापना भइसकेको र उक्त पेट्रोलियम पदार्थमा लगाइएको अतिरिक्त करवापतको रकम पनि प्रत्येक वर्ष खातामा जाने व्यवस्थाका लागि आवश्यक प्रक्रिया अघि बढाइने उहाँको भनाइ छ।यससम्बन्धी प्रक्रिया छिटो अघि बढाउन उहाँले ऊर्जा र अर्थ मन्त्रालयलाई निर्देशन पनि दिनुभएको छ।यसै विषयमा प्रधानमन्त्री कार्कीले बुधबार पूर्वप्रधानमन्त्री बाबुराम भट्टराईलगायत आयोजना प्रभावित क्षेत्र गोरखा र धादिङका केही पूर्वजनप्रनिधि तथा स्थानीय सरोकारवालासँग पनि सिंहदरबारमा छलफल गर्नुभयो।छलफलमा पूर्वप्रधानमन्त्री भट्टराईले बूढीगण्डकी आयोजना अघि बढाउन सरकारले देखाएको तत्परताप्रति खुसी व्यक्त गर्दै यसलाई केवल विद्युत आयोजनामा मात्र सीमित नगरी बहुउद्देश्यीय आयोजनामा विकास गर्न छुट्टै प्राधिकरण गठनका लागि सुझाव दिनुभयो।छलफलमा अर्थमन्त्री रामेश्वर खनाल र प्रधानमन्त्री तथा मन्त्रिपरिषद् कार्यालयका अन्य अधिकारीको सहभागिता थियो। एक हजार २०० मेगावाटको यस जलविद्युत आयोजनाको लागत २०७९ मा २ खर्ब ५५ अर्ब अनुमान गरिएको थियो। अब यो लागत चार खर्ब नाघ्ने अनुमान छ।नेपाल सरकारले जग्गा अधिग्रहण गरी ४२ अर्ब रुपियाँ स्थानीय जग्गाधनीलाई मुआब्जा पनि दिइसकेको छ।काठमाडौँ, पोखरा र चितवनजस्ता ठूला सहरको बीचमा रहेको यो आयोजना निर्माण सम्पन्न गर्न कम्तीमा ८ वर्ष लाग्ने अनुमान छ।",
      "link": "https://gorkhapatraonline.com/news/182267",
      "image": "https://gorkhapatraonline.com/storage/media/321003/conversions/pm-speech1-original-thumb.jpg"
    },
    {
      "slug": "182264",
      "title": "गाडी दुर्घटना हुँदा सात जना घाइते",
      "timestamp": 1764720000000,
      "source": "gp",
      "content": "रौतहटमा बुधबार भएको सवारी दुर्घटनामा ७ जना घाइते भएका छन् । माधवनरायण नगरपालिका –३ स्थित गौर चन्द्रनिगाहपुर  सडक खण्डमा चन्द्रनिगाहपुरबाट गौरतर्फ जाँदैगरेको प्र २–०३–००१ ह १०७४ नम्बरको इ–रिक्सा र विपरित दिशाबाट आउदैगरेको बीआर ०६ जीजी ५४०४ नम्बरको पिकअप गाडी बुधवार दिउँसो एकआपसमा ठक्कर खाँदा ७ जना घाइते भएको जिल्ला प्रहरी कार्यालय रौतहटका प्रवक्ता प्रहरी नायव उपरीक्षक बिष्णुप्रदिप बस्यालले जानकारी दिनुभयो ।",
      "longContent": "प्रवीण कुमार शर्मा रौतहट, मंसिर १७ गते । रौतहटमा बुधबार भएको सवारी दुर्घटनामा ७ जना घाइते भएका छन् । माधवनरायण नगरपालिका –३ स्थित गौर चन्द्रनिगाहपुर  सडक खण्डमा चन्द्रनिगाहपुरबाट गौरतर्फ जाँदैगरेको प्र २–०३–००१ ह १०७४ नम्बरको इ–रिक्सा र विपरित दिशाबाट आउदैगरेको बीआर ०६ जीजी ५४०४ नम्बरको पिकअप गाडी बुधवार दिउँसो एकआपसमा ठक्कर खाँदा ७ जना घाइते भएको जिल्ला प्रहरी कार्यालय रौतहटका प्रवक्ता प्रहरी नायव उपरीक्षक बिष्णुप्रदिप बस्यालले जानकारी दिनुभयो । पिकअप चालक भारत बिहारको सितामढी जिल्ला डुमरा बडहरवाका राम सेवक साहको छोरा ३१ बर्षिय सन्तोषकुमार साहलाई पक्राउ गरी कारबाहीका लागि इलाका प्रहरी कार्यालय गरुडा पठाइएको छ । दुबै सवारी साधन प्रहरी चौकी सुकदेवचोकको नियन्त्रणमा रहेको उहाँले बताउनुभयो। दुर्घटनामा इ–रिक्सा चालक रौतहटको यमुनामाई गाउँपालिका –४ सरुअठाका ३४ बर्षिय जमसेद आलमको दुबै हात, दुबै खुट्टामा र टाउकोमा चोट लागेको  छ । नेपाल तराई अस्पताल सुकदेवचोकमा उहाँहरुको उपचार भइरहेको जिल्ला प्रहरी कार्यालय रौतहटले जनाएको छ ।इ–रिक्सामा सवार सर्लाही बरहथवा –२ हजरिया टोलका नागेन्द्र बैठाको २७ बर्षिय श्रीमती रिन्कु बैठा, उहाँको ५ बर्षिय छोरी अन्निय बैठा, ३ बर्षिय  छोरा आयुष बैठा, डेढ बर्षिय छोरा रोमन बैठा र रौतहटको माधवनारायण नगरपालिका संखुअवाका दिनेश बैठाको २० बर्षिय छोरा रामविश्वास बैठा घाइते भएको र सवैको शिवदर्शन अस्पताल सुकदेवचोकमा उपचार भइरहेको प्रवक्ता बस्यालले जानकारी दिनुभयो ।दुर्घटनामा रिन्कु बैठाको ७ बर्षिय छोरी अनुष्का बैठाको दुबै खुट्टा फ्याक्चर भएको र टाउकोमा चोट लागेको उहाँले जानकारी दिनुभयो । बैठाको अवस्था गम्भीर रहेकाले उपचारका लागि बिरगञ्ज पठाइएको उहाँले बताउनुभयो। घटना सम्बन्धमा अनुसन्धान भइरहेको जिल्ला प्रहरी कार्यालय रौतहटले जनाएको छ ।",
      "link": "https://gorkhapatraonline.com/news/182264",
      "image": "https://gorkhapatraonline.com/storage/media/320998/conversions/accident-original-thumb.jpg"
    },
    {
      "slug": "182254",
      "title": "हातहतियारसहित एक व्यक्ति पक्राउ",
      "timestamp": 1764720000000,
      "source": "gp",
      "content": "जिल्लाको सरुमारानी गाउँपालिका–६, पाङकोटका एक व्यक्तिलाई प्रहरीले हातहतियारसहित पक्राउ गरेको छ । मङ्सिर १६ गते बिहान करिब ५ बजे जंगलतर्फ जाँदैगरेका ४२ वर्षीय मानबहादुर बुढाको साथमा हातहतियार रहेको भन्ने सूचनाको आधारमा प्रहरीले पक्राउ गरेको हो ।",
      "longContent": "सुजल श्रेष्ठप्युठान, मङ्सिर १७ गते । जिल्लाको सरुमारानी गाउँपालिका–६, पाङकोटका एक व्यक्तिलाई प्रहरीले हातहतियारसहित पक्राउ गरेको छ । मङ्सिर १६ गते बिहान करिब ५ बजे जङ्गलतर्फ जाँदै गरेका ४२ वर्षीय मानबहादुर बुढाको साथमा हातहतियार रहेको भन्ने सूचनाको आधारमा प्रहरीले पक्राउ गरेको हो ।इलाका प्रहरी कार्यालय भिङ्गृ र प्रहरी चौकी बड्डाँडाबाट खटिएको संयुक्त टोलीले बुढाको झोलाबाट भरुवा बन्दुकजस्तै देखिने दुई थान, भरुवा पेस्तोलजस्तै तीन थान, हतियारमा प्रयोग हुने करिब ८० ग्राम बारुदजस्तो पदार्थ, फलामका छर्रा ३५ थान र प्लास्टिकका सिसीहरू बरामद गरेको प्रहरीले जनाएको छ ।प्रहरीले बरामद सामग्रीसहित बुढालाई नियन्त्रणमा लिएर थप अनुसन्धान अघि बढाएको जिल्ला प्रहरी कार्यालय प्युठानका सूचना अधिकारी प्रहरी निरीक्षक युवनकुमार चौधरीले जानकारी दिनुभयो । पक्राउ परेका व्यक्तिलाई हातहतियार तथा खरखजानासम्बन्धी मुद्दामा बुधबार प्युठान जिल्ला अदालतबाट सात दिनको म्याद थप अनुमति लिई अनुसन्धान अगाडि बढाएको उहाँले बताउनुभयो ।",
      "link": "https://gorkhapatraonline.com/news/182254",
      "image": "https://gorkhapatraonline.com/storage/media/320976/conversions/Arrest1-original-thumb.jpg"
    },
    {
      "slug": "182241",
      "title": "कोटेश्वर चोक सुधार आयोजनाका लागि जापानसँग ऋण सम्झौता : अन्डरपास र फ्लाइओभर बन्ने",
      "timestamp": 1764720000000,
      "source": "gp",
      "content": "नेपाल सरकार र जापान सरकारबीच कोटेश्वर चोक सुधार आयोजनाको लागि ऋण सम्झौतामा हस्ताक्षर भएको छ । अर्थमन्त्री रामेश्वर प्रसाद खनालको समुपस्थतिमा अर्थ मन्त्रालयमा आयोजित एक समारोहमा हस्ताक्षर भएको हो ।",
      "longContent": "काठमाडौँ, मङ्सिर १७ गते । नेपाल सरकार र जापान सरकारबीच कोटेश्वर चोक सुधार आयोजनाको लागि ऋण सम्झौतामा हस्ताक्षर भएको छ । अर्थमन्त्री रामेश्वरप्रसाद खनालको समुपस्थितिमा अर्थ मन्त्रालयमा आयोजित एक समारोहमा हस्ताक्षर भएको हो ।जापानले उक्त आयोजनाका लागि ३४.५९ अर्ब जापानी येन (करिब ३१.७६ अर्ब) बराबरको ऋण सहायता उपलब्ध गराएको छ। जाइकामार्फत प्राप्त हुने उक्त ऋणको ग्रेस अवधि १० वर्ष, भुक्तानी अवधि ३० वर्ष र वार्षिक ०.२ प्रतिशत ब्याजदर रहनेछ।आयोजनाअन्तर्गत कोटेश्वर तथा जडीबुटी खण्डमा अन्डरपास तथा फ्लाइओभर निर्माण गरिनेछ, जसले काठमाडौँ, ललितपुर, भक्तपुर तथा बिपी राजमार्ग हुँदै चल्ने सवारीसाधनको आवागमन सहज बनाउन तथा ट्राफिक जाम न्यूनीकरण गर्न महत्त्वपूर्ण योगदान पुर्‍याउने अपेक्षा गरिएको छ। आयोजना भौतिक पूर्वाधार तथा यातायात मन्त्रालय अन्तर्गतको सडक विभागमार्फत कार्यान्वयन गरिनेछ।ऋण सहायतासँग सम्बन्धित  एक्सचेन्ज अफ नोटेडमा अर्थ सचिव डा. घनश्याम उपाध्याय र जापानी राजदूत मायदा  तोरुले हस्ताक्षर गर्नुभएको अर्थ मन्त्रालयका सहसचिव एवम् प्रवक्ता टङ्कप्रसाद पाण्डेयले जानकारी दिनुभयो । त्यस्तै ऋण सम्झौतामा अर्थ मन्त्रालयको अन्तर्राष्ट्रिय आर्थिक सम्बन्ध महाशाखाका प्रमुख सहसचिव डा. धनीराम शर्मा र जाइका नेपालका प्रमुख प्रतिनिधि मित्सुजाकी माजुकीले हस्ताक्षर गर्नुभयो। कार्यक्रममा अर्थमन्त्री  रामेश्वरप्रसाद खनाल, सहसचिव डा. धनीराम शर्मा, जाइका नेपालका प्रमुख प्रतिनिधि मित्सुजाकी माजुकी, राजदूत मायदा तोरुले सम्बोधन गर्दै द्विपक्षीय सहकार्यलाई थप प्रभावकारी रूपमा अघि बढाउने प्रतिबद्धता व्यक्त गर्नुभयो। जापानी राजदूतले जापानको सहुलियतपूर्ण ऋण सहयोगमा कार्यान्वयन हुने कोटेश्वर चोक सुधार आयोजना कार्यान्वयनबाट उपत्यकाको यातायात व्यवस्थामा उल्लेख्य सुधार हुने विश्वास व्यक्त गर्नुभएको छ । उहाँले नेपाल र जापानबीचको दशकौं पूरानो मित्रतापूर्ण सम्बन्धको स्मरणसमेत गर्नुभयो । अर्थमन्त्री खनालले आफ्नो सम्बोधनमा नेपाल–जापान सहकार्यअन्तर्गत काठमाडौं उपत्यकाको महत्त्वपूर्ण जामयुक्त स्थानको सुधारमा प्रगति ल्याउने उद्देश्यले अघि बढाइएको यो परियोजनाले राजधानीको यातायात व्यवस्थापनमा दीर्घकालीन परिवर्तन ल्याउने विश्वास व्यक्त गर्नुभयो। कार्यक्रममा अर्थ मन्त्रालय, भौतिक पूर्वाधार तथा यातायात मन्त्रालय, सडक विभाग, जापानी दूतावास तथा जाइका नेपालका वरिष्ठ अधिकारीहरूको उपस्थिति थियो।",
      "link": "https://gorkhapatraonline.com/news/182241",
      "image": "https://gorkhapatraonline.com/storage/media/320942/conversions/photo123-original-thumb.jpg"
    },
    {
      "slug": "182232",
      "title": "दरौखोला तथा गडयौली खोलामा माछाका भुरा छाडिए",
      "timestamp": 1764720000000,
      "source": "gp",
      "content": "अर्जुन चौपारी गाउँपालिकाले दरौखोला तथा गडयौली खोलामा माछाका भुरा छाडेको छ । यहाँको गड्यौली खोलामा १५ हजार र दरौखोलामा ६० हजार गरेर ७५ हजार विभिन्न जातका माछाका भुरा छाडिएका हुन् ।",
      "longContent": "अर्जुन काफ्ले स्याङ्जा, मङसिर १७ गते । अर्जुन चौपारी गाउँपालिकाले दरौखोला तथा गडयौली खोलामा माछाका भुरा छाडेको छ । यहाँको गड्यौली खोलामा १५ हजार र दरौखोलामा ६० हजार गरेर ७५ हजार विभिन्न जातका माछाका भुरा छाडिएका हुन् । \tगाउँपालिकाले कालीगण्डकी मत्स्य ह्याचरीसँग सहकार्य गरेर गाउँपालिका उपाध्यक्ष सपना गुरुङको नेतृत्वको छोलीले गर्दी, हाडे, ढेड, सहर जातका माछा खोलामा छाडेको हो । पालिकाका प्रमुख प्रशासकीय अधिकृत युवराज अर्यालले पारिस्थितिक प्रणाली बचोस् र भोलिका दिनमा माछा मारेरै जीवन निर्वाह गरेका यहाँका नागरिकले जीविकोपार्जन गर्न सकुन् भन्ने उद्देश्यले खोलामा माछाको भुरा हालेको बताउनुभयो । माछाका भुरा छाड्नाले आर्थिक आर्जन सहज हुने बताउँदै अर्यालले हरेक बर्ष माछाका भुरा छाडिनेगरेको बताउनुभयो । पालिकाले खोलामा माछाका भुरा छाडेसँगै माछा मार्न अर्को सूचना नगरेसम्मका लागि रोक लगाएको छ । पालिकाले खोलामा माछा भुरा छाड्ने केही समयमा खोलामा जालीबाट मार्नेलाई तीनसय र बल्छी हाल्नेलाई एकसय लिएर आयआर्जन गर्दैआएको छ ।",
      "link": "https://gorkhapatraonline.com/news/182232",
      "image": "https://gorkhapatraonline.com/storage/media/320910/conversions/machaka-vura-choddaiii--original-thumb.jpg"
    },
    {
      "slug": "182228",
      "title": "अन्तर्राष्ट्रिय अपाङ्गता दिवसमा कार्यक्रम",
      "timestamp": 1764720000000,
      "source": "gp",
      "content": "सिन्धुलीमा अपाङ्गता क्षेत्रमा क्रियाशील विभिन्न संस्थाले ३४ औं अन्तर्राष्ट्रिय अपाङ्गता दिवस बुधबार संयुक्त रुपमा मनाएको छ ।",
      "longContent": "बाबुराम देवकोटासिन्धुलीमाढी, मङ्सिर १७ गते । सिन्धुलीमा अपाङ्गता क्षेत्रमा क्रियाशील विभिन्न संस्थाले ३४ औं अन्तर्राष्ट्रिय अपाङ्गता दिवस बुधबार संयुक्त रुपमा मनाएको छ । जिल्लामा क्रियाशील सिन्धुली महिला अपाङ्ग सङ्घ, अपाङ्ग कल्याण सङ्घ, बौद्धिक अपाङ्गता अभिभावक सङ्घ, सिन्धुली बहिरा सङ्घ र सिन्धुली अपाङ्ग सङ्घले संयुक्त रुपमा प्रभातफेरी तथा अपाङ्गता भएका विभिन्न क्षेत्रका व्यक्तिलाई सम्मान एवं शुभकामना आदान प्रदान कार्यक्रम गरी दिवस मनाएका छन् ।सो अबसरमा नेपालका लागि एक दिनको फिनल्याण्डको राजदुत भएकी रमिला घलान, २०८० सालको एसइई परीक्षामा बहिरा विद्यालयतर्फ नेपाल प्रथम भएका जमुना घलान, उद्यमी इच्छे सार्की, आफू अपाङ्गता भएर पनि अपाङ्गता नभएको व्यक्तिसँग विवाह गरेबापत टिनु तामाङ र अपाङ्गता भएका व्यक्तिलाई सहयोग गरे बापत किरण श्रेष्ठलाई प्रशंसापत्र प्रदान गरिएको छ ।  यसअघि अपाङ्गता क्षेत्रमा क्रियासिल विभिन्न संस्थाका प्रमुख तथा प्रतिनिधि, कर्मचारी, सुरक्षाकर्मी, अपाङ्गता भएका व्यक्ति, व्यापारी र सामाजिक क्षेत्रका व्यक्तिहरु सम्मिलित प्रभातफेरीले बजार परिक्रमा गरेको थियो ।  सिन्धुली महिला अपाङ्ग सङ्घकी अध्यक्ष दिलकुमारी देवकोटाको अध्यक्षतामा भएको कार्यक्रममा जिल्ला समन्वय समिति उपप्रमुख शान्ता कार्की लगायतले शुभकामना व्यक्त गर्नुभएको थियो । प्रभातफेरीमा विभिन्न सांस्कृतिक कार्यक्रम प्रस्तुत गरिएको थियो ।",
      "link": "https://gorkhapatraonline.com/news/182228",
      "image": "https://gorkhapatraonline.com/storage/media/320905/conversions/apangata-news-photo-2--sindhuli-(1)-original-thumb.jpg"
    },
    {
      "slug": "182223",
      "title": "गोरखापत्रकर्मी खान सम्मानित",
      "timestamp": 1764720000000,
      "source": "gp",
      "content": "गोरखापत्र दैनिकका नेपालगन्ज समाचारदाता सिराज खानलाई ३४ ओैं अन्तर्राष्ट्रिय अपाङ्गता दिवसको अवसरमा बुधबार राष्ट्रिय सम्मान प्रदान गरिएको छ।",
      "longContent": "काठमाडौं,  मङ्सिर १७ गते । गोरखापत्र दैनिकका नेपालगन्ज समाचारदाता सिराज खानलाई ३४ ओैं अन्तर्राष्ट्रिय अपाङ्गता दिवसको अवसरमा बुधबार राष्ट्रिय सम्मान प्रदान गरिएको छ।लामो समयदेखि अपाङ्गताका सवाललाई सञ्चार माध्यमबाट उजागर गरेको जनाउँदै राष्ट्रिय अपाङ्ग महासंघ नेपालले ३४ औं अन्तर्राष्ट्रिय अपाङ्गता दिवसको अवसरमा  काठमाडौमा आयोजना गरिएको एक कार्यक्रममा सम्मान गरिएको हो।कार्यक्रममा सञ्चार तथा सूचना प्रविधिमन्त्री जगदीश खरेल र काठमाडौं महानगरपालिकाका उपप्रमुख सुनिता डंगोलले दोसल्ला ओढाएर सम्मानपत्र प्रदान गर्नुभयो । सो अवसरमा प्युठानका सञ्चारकर्मी जुमानिसंह केसीलगायत अपाङ्गता क्षेत्रमा उल्लेखनीय योगदान गर्ने विभिन्न व्यक्तिलाई मन्त्री खरेल र काठमाडौ महानगरका उपप्रमुख डंगोलले सम्मान गर्नुभयो । कार्यक्रम राष्ट्रिय अपांग महासंघ नेपालका अध्यक्ष देविदत्त आचार्यको अध्यक्षतामा सम्पन्न भएको थियो ।",
      "link": "https://gorkhapatraonline.com/news/182223",
      "image": "https://gorkhapatraonline.com/storage/media/320902/conversions/khan-original-thumb.jpg"
    },
    {
      "slug": "182209",
      "title": "‘अपाङ्गता भएका व्यक्तिको अधिकार सुनिश्चित गर्न सरकार प्रतिबद्ध छ’",
      "timestamp": 1764720000000,
      "source": "gp",
      "content": "अन्तर्राष्ट्रिय अपाङ्गता दिवस",
      "longContent": "काठमाडौँ,  मङ्सिर  १७ गते । सञ्चार तथा सूचना प्रविधिमन्त्री जगदीश खरेलले अपाङ्गता भएका व्यक्तिहरुको अधिकार, समानता, समावेशिता र सम्मानलाई सुनिश्चित गर्न सरकार प्रतिबद्ध रहेको बताउनुभएको छ। अपाङ्गता भएका व्यक्तिहरूको ३४ औँ अन्तर्राष्ट्रिय दिवसको अवसरमा मूल समारोह समितिले बुधबार भृकुटीमण्डप परिसरमा आयोजना गरेको समारोहमा मन्त्री खरेलले सरकारले अपाङ्गतामैत्री नीतिगत र संरचनागत सहकार्य गर्ने विश्वास व्यक्त गर्नुभयो ।मन्त्री खरेलले अपाङ्गता भएका व्यक्तिहरुको सहयोगी निर्देशिका चाँडै कार्यान्वयनमा ल्याइने विश्वास व्यक्त गर्नुभयो । उहाँले भन्नुभयो, “यसअघि राजनीतिक दलका नेताहरुले गर्छु भने गरेनन् । तर, म गर्छु भन्दिन गरिसकेपछि गर्‍याैं है भनेर भनौंला । हाम्रो देशमा गर्छु भन्ने रोग छ ।”सञ्चारमन्त्री खरेलले सरकारको तर्फबाट निर्देशिका कार्यान्वयन ल्याउने र कम्तिमा सानो रुपमा भए पनि गम्भीर रुपमा अपाङ्गता भएका नेपाली दाजुभाइ दिदीबहिनीका लागि केही न केही प्रक्रियाको प्रारम्भ गरिने स्पष्ट पर्नुभयो । मन्त्री खरेलले सामाजिक न्याय, समता, समानता तथा विवेधरहित समाज निर्माण र सामाजिक विभेदहरुको अन्त्य गर्न सरकार प्रतिबद्धतासाथ लाग्ने बताउनुभयो ।सञ्चारमन्त्री खरेलले सप्रधानमन्त्री सुशीला कार्कीले पनि दिवसको अवसरमा शुभकामना सन्देशमा पनि सरकार अपाङ्गता भएका व्यक्तिहरुको साथमा रहेको जानकारी गराई सक्नुभएकाले यसलाई अगाडि बढाउने कुरामा सरकारलाई सहयोग पुग्ने बताउनुभयो । उहाँले सञ्चार तथा सूचना प्रविधि मन्त्रालयलाई कसरी अपाङ्गमैत्री बनाउन सकिन्छ, नीतिगत र संरचनागत रुपमा कार्यान्वयन गर्न मन्त्रालय सहकार्य गर्न तयार रहेको उल्लेख गर्नुभयो। ‘निर्वाचनको वातावरण बनिसकेको छ ।’सरकारका प्रवक्ता समेत रहनुभएका सञ्चारमन्त्री खरेलले आगामी फागुन २१ गते प्रतिनिधिसभाको निर्वाचन सम्पन्न गर्न सम्पूर्ण वातावरण बनिसकेको र सरकार निर्वाचन गराउने प्रक्रियामा अगाडि बढिसकेको बताउनुभयो । उहाँले अगाडि भन्नुभयो, “सरकारको ६ महिने अवधिको मुख्य दायित्व फागुन २१ गते निर्वाचन सम्पन्न गर्नुपर्नेछ, निर्वाचन जसरी पनि हुँदैछ, त्यसको सम्पूर्ण वातावरण बनिसकेको छ, सरकार यसमा दृढ छ । निर्वाचनसँगै सुशासन प्रवर्धन र भ्रष्टाचार नियन्त्रणमा सरकार दृढतापूर्वक अगाडि बढेको छ ।” महासङ्घका अध्यक्ष देवीदत्त आचार्यले अपाङ्गमैत्री संरचना र नीतिगत सुधारका लागि सरोकारवालाहरुको ध्यानाकर्षण गराउनुभयो ।महिला बालबालिका तथा ज्येष्ठ नागरिक मन्त्रालय, समाजकल्याण परिषद्, राष्ट्रिय अपाङ्ग महासङ्घ नेपाल र राष्ट्रिय अपाङ्ग कोषको संयुक्त आयोजनामा भएको कार्यक्रममा अपाङ्गता क्षेत्रमा योगदान गर्ने विभिन्न व्यक्तित्वलाई कदरपत्रसहित सम्मान गरिएको छ । अपाङ्गता भएका व्यक्तिहरूको ३४औँ अन्तर्राष्ट्रिय दिवसका अवसरमा सञ्चार तथा सूचना प्रविधिमन्त्री जगदीश खरेलको नेतृत्वमा आज यहाँ प्रभातफेरी आयोजना गरिएको छ ।प्रभातफेरीमा अपाङ्गता भएका व्यक्तिमाथिको विभेद अन्त्य गरौँ, राज्यका निकाय, विद्यालय, सार्वजनिक सवारीसाधन, सडक, पार्क, मठमन्दिर, सरकारी र सार्वजनिक एवं निजी संरचना उहाँहरूको सहज रूपमा पहुँचको स्थापना गरौँ भन्ने नारा लेखिएका प्लेकार्ड प्रस्तुत गरियो । खुलामञ्चबाट सुरु भएको प्रभातफेरी भृकुटीमण्डपमा आएर सभामा परिणत भएको थियो । प्रभातफेरीमा सङ्घ, प्रदेश र स्थानीय तहका प्रतिनिधि, सरोकार भएका निकाय, नेपाली सेना, नेपाल प्रहरी, सशस्त्र प्रहरी बल, नेपाल स्काउटका प्रतिनिधि सहभागी थिए ।",
      "link": "https://gorkhapatraonline.com/news/182209",
      "image": "https://gorkhapatraonline.com/storage/media/320897/conversions/Untitled-11111-original-thumb.jpg"
    },
    {
      "slug": "182205",
      "title": "घामेमा दाइँको उत्साह (फोटो फिचर)",
      "timestamp": 1764720000000,
      "source": "gp",
      "content": "पछिल्लो समय धनकुटामा पनि गोरु नारेर दाइँ गर्ने प्रचलन हराउँदै गएको छ । कृषिमा प्रविधि भित्रिएसँगै गोरु पाल्ने परम्परा हराउँदै जाँदा दाइँ हाल्ने परम्परा पनि हराउँदै जान थालेको हो ।",
      "longContent": "कविराज घिमिरे हिले, मङ्सिर १७ गते । पछिल्लो समय धनकुटामा पनि गोरु नारेर दाइँ गर्ने प्रचलन हराउँदै गएको छ । कृषिमा प्रविधि भित्रिएसँगै गोरु पाल्ने परम्परा हराउँदै जाँदा दाइँ हाल्ने परम्परा पनि हराउँदै जान थालेको हो । युवा विदेसिने प्रवृत्ति र सहरीकरणका कारण गाउँघरमा मानिसहरू बस्न छाडेका छन्, जसका कारण कृषि गर्ने परम्परा पनि घट्दै गएको छ । तर धनकुटाको पाख्रिवास नगरपालिका ८ घामेमा भने अहिले पनि यो परम्परालाई स्थानीयले जोगाइरहेका छन् । स्थानीय देवीबहादुर पुरीले लगाएकाे दाइँमा निक्कै उत्साह देखियो । काम गर्ने जनशक्ति गोरु अभाव हुँदाहुँदै पनि पुरानो तरिकाले गर्ने दाइँको रौनाक नै बेग्लै हुने भएकाले दाइँ गोरु नारेरै गरिएको उहाँको भनाइ छ । पछिल्लो समय लोप हुँदै गएको दाइँको यो परम्परा हेर्न र रमाउन भेला भएका स्थानीयको कारण निक्कै रमाइलो माहौल बनेको स्थानीय पूजन पुरी बताउनुहुन्छ । खेत जोत्न पावर ट्रिलर वा हाते ट्याक्टर अनुदानमा वितरण गर्न थालेपछि खेत जोत्न प्रयोग हुने गोरु विस्थापित भइरहेका छन् । गोरुभन्दा छिटो र सरल तरिकाले जोत्ने भएकाले हाते ट्याक्टरतर्फ किसानको आकर्षण बढेको छ । तर हो हो माले हो हो हो हो तारे हो हो भन्दै दाइँ गीत गाएर काम गर्नुको मजा नै छुट्टै हुने गरेका स्थानीय टङ्कबहादुर गिरी बताउनुहुन्छ ।",
      "link": "https://gorkhapatraonline.com/news/182205",
      "image": "https://gorkhapatraonline.com/storage/media/320887/conversions/dhankuta-original-thumb.jpg"
    },
    {
      "slug": "182128",
      "title": "अन्त्य हुँदै अबन्डा बजेट",
      "timestamp": 1764720000000,
      "source": "gp",
      "content": "आयोजना तथा कार्यक्रमका लागि निश्चित शीर्षक नतोकी बजेट राख्ने प्रवृत्ति अन्त्य गरिने भएको छ । भागबन्डा नगरिएको अर्थात् ‘अबन्डा’ भनिने त्यस किसिमको बजेट नराख्ने विषयमा तीन वटै तहका सरकार सहमत भएका हुन् ।",
      "longContent": "गोरखापत्र समाचारदाताकाठमाडौँ, मङ्सिर १७ गते । आयोजना तथा कार्यक्रमका लागि निश्चित शीर्षक नतोकी बजेट राख्ने प्रवृत्ति अन्त्य गरिने भएको छ । भागबन्डा नगरिएको अर्थात् ‘अबन्डा’ भनिने त्यस किसिमको बजेट नराख्ने विषयमा तीन वटै तहका सरकार सहमत भएका हुन् । यसै हप्ता सम्पन्न अन्तरसरकारी वित्त परिषद्को बैठकले बजेटलाई अबन्डामा राख्ने प्रवृत्तिको अन्त्य गर्ने निर्णय गरेको हो । बजेट शीर्षक नतोकिने यस किसिमको बजेट हरेक वर्ष बढ्दै जाँदा वित्तीय अनुशासन पालनाको प्रश्न उठ्दै आएको छ । बजेट पुस्तिकाका विविध शीर्षकमा यस्तो अबन्डा बजेट विनियोजन गरिएको हुन्छ । स्रोत व्यवस्थापनको चापका कारण ठुलो सार्वजनिक ऋण उठाउनुपर्ने दायित्वका बिच खर्च शीर्षक नै थाहा नहुने अबन्डा बजेट बढाउन नहुने विविध अनुसन्धानले पनि देखाएका छन् । परिषद्को बैठकले त्यसलाई व्यवस्थित गर्ने निर्णय गरेको हो । सङ्घीय सरकारले प्राकृति विपत्ति, निर्वाचन जस्ता आकस्मिक कामका लागि भन्दै ठुलो रकम अबन्डा बजेटमा राख्ने गरेको छ । चालु आर्थिक वर्ष २०८२/८३ मा मात्रै ७८ अर्ब ३५ करोड रुपियाँ बजेट विविध शीर्षकमा राखिएको छ । यस किसिमको बजेट पछिल्ला वर्ष झन् बढ्न थालेको छ । बजेटको स्रोत व्यवस्थापनलाई अनुमानयोग्य बनाउँदै वित्तीय अनुशासन परिपालनामा कडाइ गर्नुपर्ने विभिन्न सरकारी निकायले नै सुझाव दिँदै आएका छन् । परिषद्को बैठकले वित्तीय हस्तान्तरणलाई थप व्यवस्थित र वैज्ञानिक बनाउने सन्दर्भमा थप निर्णय पनि गरेको छ । त्यसका लागि राष्ट्रिय योजना आयोगले एकीकृत वित्तीय हस्तान्तरण सूचना प्रणालीको विकास गरी कार्यान्वयनमा ल्याउनुपर्ने र बजेट तर्जुमा गर्दा सङ्घीय सरकारले प्रदेश र स्थानीय तह तथा प्रदेश स्थानीय तहसँग नीतिगत रूपमा छलफल र अन्तर्क्रिया गर्ने प्रणालीको विकास गर्ने निर्णय गरेको छ । तीन वटै तहका सरकारका आयोजना बैङ्कबिच सूचना आदानप्रदान र अन्तरसम्बन्ध कायम गर्न आयोगले आवश्यक प्रणाली र मापदण्ड शीघ्र तयार गर्नुपर्ने भएको छ । तहगत सरकारका लागि विकास आयोजना र कार्यक्रमको न्यूनतम सीमा (थे्रसहोल्ड) समेत निर्धारण गर्ने निर्णय बैठकले गरेको छ । आयोजना सुरु भए पनि सम्पन्न नहुने प्रवृत्तिको अन्त्य गर्न तीन वटै तहका सरकारले कडाइका साथ आयोजना बैङ्कको कार्यान्वयन गर्नुपर्ने भएको छ । पुराना रुग्ण आयोजनाको अवस्था हेरेर सम्पन्न गर्न सकिनेलाई चालु आवभित्र सम्पन्न गर्ने र नसक्नेका हकमा कानुन अनुसार खारेज गर्ने निर्णय पनि भएको छ । त्यस्तै समपूरक र विशेष अनुदानमा सञ्चालित आयोजना निर्धारित समयमै सम्पन्न गर्नुपर्ने निर्णय परिषद्ले गरेको छ । परिषद्को बैठकले सबै प्रदेशको वित्तीयलगायत राजस्वसँग सम्बन्धित कानुनमा सामञ्जस्य कायम गर्ने सहमति गरेको छ । त्यस्तै आर्थिक कार्यविधि तथा वित्तीय उत्तरदायित्व ऐन तर्जुमा नभएका प्रदेश र स्थानीय तहले यसको तर्जुमालाई प्राथमिकता दिनुपर्ने भएको छ । सङ्घ र प्रदेश सरकारको बजेट वृद्धिको अनुपातमा स्थानीय तहमा हस्तान्तरण हुने वित्तीय समानीकरण अनुदान वृद्धि गर्नुपर्ने भएको छ । छिमेकी मुलुकका पर्यटकलाई प्रोत्साहन गर्न नेपाल प्रवेश गर्ने सवारीले भन्सार विन्दुमा अस्थायी पैठारी शुल्क तिरेपछि तोकिएको दिनसम्म निर्बाध रूपमा नेपालभित्र अन्य शुल्क नलिई आवागमनको व्यवस्था गर्नुपर्ने भएको छ ।",
      "link": "https://gorkhapatraonline.com/news/182128",
      "image": "https://gorkhapatraonline.com/storage/media/320756/conversions/Finance-original-thumb.jpg"
    },
    {
      "slug": "182127",
      "title": "नारखोलामा जुट्यो लगानी",
      "timestamp": 1764720000000,
      "source": "gp",
      "content": "६१ मेगावाटको नारखोला जलविद्युत् आयोजनाका लागि लगानी जुटेको छ । सिँगटी हाइड्रो लिमिटेडको मुख्य लगानीमा निर्माण हुन लागेको यो आयोजनाको वित्त व्यवस्थापनका सम्झौतामा सोमबार हस्ताक्षर भएको हो ।",
      "longContent": "गोरखापत्र समाचारदाताकाठमाडौँ, मङ्सिर १७ गते । ६१ मेगावाटको नारखोला जलविद्युत् आयोजनाका लागि लगानी जुटेको छ । सिँगटी हाइड्रो लिमिटेडको मुख्य लगानीमा निर्माण हुन लागेको यो आयोजनाको वित्त व्यवस्थापनका सम्झौतामा सोमबार हस्ताक्षर भएको हो ।सम्झौतामा नारखोला हाइड्रो इनर्जी प्रालिका अध्यक्ष बटु लामिछाने र कुमारी बैङ्कका प्रमुख क्षेत्रीय कर्जा अधिकृत अर्पण पोखरेलले हस्ताक्षर गर्नुभयो । आयोजनामा कुमारी बैङ्कको अगुवाइमा नेपाल एसबिआई बैङ्क, कृषि विकास बैङ्क, एनआइसी एसिया बैङ्क र मुक्तिनाथ विकास बैङ्कले ऋण लगानी गर्ने भएका छन् ।  आयोजनाको कुल लागत १२ अर्ब ८४ करोड रुपियाँ रहेकोमा बैङ्कको कर्जा नौ अर्ब ६३ करोड रुपियाँ र स्वपुँजी तीन अर्ब २१ करोड रुपियाँ लगानी हुने कम्पनीले जनाएको छ । मनाङस्थित नार्पाभूमि र नासोङ गाउँपालिकामा रहेको नारखोला र सोतीखोलाको पानीलाई एकीकृत गरी ६१.११ मेगावाट जडित क्षमताको नारखोला जलविद्युत् आयोजना निर्माण गर्न लागिएको छ ।वार्षिक ३६६.४८ गिगावाट/घण्टा विद्युत् उत्पादन हुने सो आयोजनाले वार्षिक दुई अर्ब १० करोड रुपियाँको विद्युत् बिक्री गर्ने जनाइएको छ । आयोजनाले पहुँचमार्ग निर्माणको काम सुरु गरिसकेको र तीन महिनाभित्र आयोजनाका मुख्य संरचना निर्माण सुरु गरेर आगामी तीन वर्षभित्र निर्माण सम्पन्न गर्ने लक्ष्य राखिएको कम्पनीले जनाएको छ ।",
      "link": "https://gorkhapatraonline.com/news/182127",
      "image": "https://gorkhapatraonline.com/storage/media/320755/conversions/lagani-samjhauta2025-12-01-07-25-53-original-thumb.jpg"
    },
    {
      "slug": "182126",
      "title": "समावेशी विकास तथा शासन व्यवस्थाको रूपान्तरणलाई अघि बढाउने प्रधानमन्त्रीको प्रतिबद्धता",
      "timestamp": 1764720000000,
      "source": "gp",
      "content": "प्रधानमन्त्री सुशीला कार्कीले दिगो विकासका लक्ष्य प्राप्तिको लागि अपाङ्गता भएका व्यक्तिको अपनत्व र नेतृत्वसहितको ऐक्यबद्धतालाई प्राथमिकतामा राखी अपाङ्गता समावेशी विकास तथा शासन व्यवस्थाको रूपान्तरणलाई अघि बढाउने प्रतिबद्धता व्यक्त गर्नुभएको छ ।",
      "longContent": "काठमाडौँ, मङ्सिर १७ गते । प्रधानमन्त्री सुशीला कार्कीले दिगो विकासका लक्ष्य प्राप्तिको लागि अपाङ्गता भएका व्यक्तिको अपनत्व र नेतृत्वसहितको ऐक्यबद्धतालाई प्राथमिकतामा राखी अपाङ्गता समावेशी विकास तथा शासन व्यवस्थाको रूपान्तरणलाई अघि बढाउने प्रतिबद्धता व्यक्त गर्नुभएको छ । अपाङ्गता भएका व्यक्तिहरूको अन्तर्राष्ट्रिय दिवसका अवसरमा बुधबार जारी गर्नुभएको शुभकामना सन्देशमा उहाँले उक्त प्रतिबद्धता व्यक्त गर्नुभएको हो । सन्देशमा प्रधानमन्त्रीले अपाङ्गता भएका व्यक्तिको शिक्षा, स्वास्थ्य, रोजगारी, सहभागिता, सामाजिक सुरक्षा एवम् पुनः स्थापनामा सहज पहुँचका लागि सरकार क्रियाशील रहेको बताउनुभएको छ । अपाङ्गता भएका व्यक्तिको आर्थिक–सामाजिक अवस्था एवम् अपाङ्गताको गाम्भीर्यका आधारमा अपाङ्गता भएका व्यक्तिलाई सेवा सुविधामा प्राथमिकता दिई अपाङ्गता भएका सबैलाई सम्मानजनक र समतामूलक जीवनयापनको वातावरण निर्माण गर्ने राज्यको नीति रहेको प्रधानमन्त्रीले  सन्देशमा स्पष्ट गर्नुभएको छ । अपाङ्गता भएका व्यक्तिले भोगिरहेका भौतिक, दृष्टिकोणजन्य, सञ्चारमा रहेका अवरोध, कानुनीलगायत अन्य सबै अवरोधहरू हटाई सबै प्रकारका अपाङ्गता भएका व्यक्तिका लागि सहज, पहुँचयुक्त र सम्मानजनक अवस्थाको सिर्जना गर्नु आजको आवश्यकता भएको सन्देशमा उहाँले उल्लेख गर्नुभएको छ ।अपाङ्गता भएका व्यक्तिको स्वावलम्बी र आत्मनिर्भर जीवनका लागि अपाङ्गता रोकथाम तथा पुनःस्थापनालगायत रोजगार तथा स्वरोजगारका कार्यक्रममा तीनवटै तहका सरकारको संयुक्त प्रयासले अपेक्षित उपलब्धि हासिल गर्न सकिने विश्वास प्रधानमन्त्रीले व्यक्त गर्नुभएको छ । नेपालको संविधान, नेपाल पक्ष राष्ट्र भएका अपाङ्गता भएका व्यक्तिको अधिकारसम्बन्धी अन्तरराष्ट्रिय सन्धि, महासन्धि, विद्यमान कानुनहरूले अपाङ्गता भएका व्यक्तिको आर्थिक, सामाजिक, सांस्कृतिक र राजनैतिक अधिकारलाई अधिकतम रूपमा सम्बोधन गरेका उहाँले बताउनुभएको छ ।  आजको यस दिवसले अपाङ्गता भएका व्यक्तिको क्षेत्रमा कार्यरत सरकारी तथा गैरसरकारी संस्था, सम्बन्धित सबै सरोकार भएकाहरूलाई अपाङ्गता भएका व्यक्ति एवम् तिनका अभिभावकको हक, हित, अधिकार, संरक्षण र सुविधाको क्षेत्रमा अझ धेरै कार्य गर्ने प्रेरणा र ऊर्जा मिलोस् भन्ने कामना गर्नुभएको छ । रासस",
      "link": "https://gorkhapatraonline.com/news/182126",
      "image": "https://gorkhapatraonline.com/storage/media/320754/conversions/1757832519-rlvg2-original-thumb.jpg"
    },
    {
      "slug": "182122",
      "title": "‘राजनीतिक प्रश्नको न्यायिक समाधान नखोजौँ’",
      "timestamp": 1764720000000,
      "source": "gp",
      "content": "प्रधानमन्त्री सुशीला कार्कीले नागरिक सर्वोच्चता तथा राष्ट्रिय हित कायमका लागि जेनजी विद्रोहको जगमा संविधानसम्मत र पृथक् रूपमा आफ्नो सरकार गठन भएको जिकिर गर्नुभएको छ ।",
      "longContent": "काठमाडौँ, मङ्सिर १७ गते । प्रधानमन्त्री सुशीला कार्कीले नागरिक सर्वोच्चता तथा राष्ट्रिय हित कायमका लागि जेनजी विद्रोहको जगमा संविधानसम्मत र पृथक् रूपमा आफ्नो सरकार गठन भएको जिकिर गर्नुभएको छ । सरकार गठन र प्रतिनिधि सभा विघटनको विषयमा सर्वोच्च अदालतमा जवाफ पठाउँदै प्रधानमन्त्री कार्कीले आवश्यकताको सिद्धान्तका आधारमा भए गरेका कामकारबाहीले वैधता पाउनेसमेत बताउनुभएको छ । सरकार र विघटित प्रतिनिधि सभा जेनजी विद्रोहबाट निरन्तर हुने अवस्था नरहेकाले नयाँ गठन भई प्रतिनिधि सभा विघटन भएको प्रधानमन्त्रीको जवाफमा उल्लेख छ । प्रधानमन्त्री कार्की र प्रधानमन्त्री कार्यालयसमेतको एकै बेहोराको लिखित जवाफ अदालतमा पठाइएको हो । प्रधानमन्त्री कार्यालयका सचिव (कानुन) फणीन्द्र गौतमले प्रधानमन्त्रीका तर्फबाट जवाफ पठाउनुभएको हो । जवाफमा सामान्य अवस्थामा संविधानका व्यवस्थालाई अक्षरशः पालना गर्नुपर्ने संवैधानिक नैतिकताको सिद्धान्तलाई नजरअन्दाज गर्न नमिले पनि संविधानको भावनाबमोजिम नै राष्ट्रिय हित अनुकूल हुने कार्य वैध हुने पनि उल्लेख छ । रिट खारेजको माग गर्दै प्रेषित जवाफमा भनिएको छ, “सामान्य अवस्थामा संविधानका व्यवस्थालाई अक्षरशः पालना गर्नुपर्ने सवैधानिक नैतिकताको सिद्धान्तलाई कसैले पनि नजरअन्दाज गर्न सकिँदैन तर संविधानको मूल मर्म र भावनालाई आत्मसात् गरी नागरिक सर्वोच्चता बचाउन एवं राष्ट्रिय हित कायम गर्न आवश्यकताको सिद्धान्त प्रयोग गरी परिस्थितिलाई निकास दिन प्रधानमन्त्रीको नियुक्ति भएको हो । आवश्यकताको सिद्धान्तका आधारमा भए गरेका कामकारबाहीले वैधता प्राप्त गर्ने हुँदा प्रस्तुत रिट निवेदन खारेजभागी छ ।”राज्यमा उत्पन्न विषम परिस्थितिमा राजनीतिक निकासका लागि संवैधानिक एवं राजनीतिक निर्णयका आधारमा भएको नियुक्तिलाई अदालतले न्यायिक रोहबाट परीक्षण गर्न नमिल्ने पनि जवाफमा उल्लेख छ । अदालतले कानुनी प्रश्न समावेश भएको विषयमा समाधान दिने हो तर राजनीतिक प्रकृतिको प्रश्नको समाधान खोज्नु उचित नहुने पनि प्रधानमन्त्रीको जवाफमा भनिएको छ । जेनजी आन्दोलनपछिको परिस्थितिमा राजनीतिक निकासका लागि संविधानभित्र मात्र सीमित रहनु सम्भव नभएको पनि जवाफमा उल्लेख छ । संविधानको पालक र संरक्षकका हैसियतबाट राष्ट्रपतिले संरचनागत शून्यता हुन नदिने गरी गरेको निर्णयलाई संविधानवादकै आलोकबाट हेरिनुपर्ने जवाफमा जनाइएको छ । जवाफमा भनिएको छ, “संविधानको परिधिभित्र रहेर संविधानको पालक र रक्षकको भूमिकामा रहनुभएका राष्ट्रपतिद्वारा संवैधानिक शून्यता र राज्य संरचनाको व्यवस्थागत शून्यता हुन नदिने ध्येयका साथ भएको प्रधानमन्त्री नियुक्तिको निर्णय भएको हो । उक्त निर्णयलाई संविधानको प्रावधानका रूपमा नहेरी संविधानवादकै आलोकबाट हेरिनु मनासिव हुन्छ ।” राजनीतिक जटिलताले संविधानमाथि खतरा भएको अवस्थामा असल नियतले संविधान संरक्षण गर्नु राष्ट्रपतिको विशेषाधिकार भएको पनि जवाफमा उल्लेख छ । संवैधानिक विवेकको सर्वाधिक महत्व भएको अवस्थामा राष्ट्रपतिले गरेको कार्यलाई संविधानविपरीत मान्न नमिल्ने जिकिर पनि जवाफमा छ । राज्यका विशेष परिस्थितिलाई राजनीतिक संविधानवादको फराकिलो दायराबाट हेरिनुपर्ने पनि जवाफमा उल्लेख छ । जवाफमा संविधानको आधारभूत संरचना, आधारभूत चरित्रमा प्रभाव पार्ने गरी राष्ट्रपतिबाट प्रधानमन्त्री नियुक्त गर्ने र प्रतिनिधि सभा विघटन गर्ने निर्णय नभएको पनि जवाफमा जिकिर छ । प्रतिनिधि सभाबाट सरकार गठनको अवस्था नरहेकाले फरक परिस्थितिमा नागरिक सरकार गठन भएको पनि जवाफमा उल्लेख छ । जवाफमा अदालतले कानुनी प्रश्न समावेश भएको विषयमा समाधान दिने तर राजनीतिक प्रकृतिको प्रश्नमा समाधान दिन नसक्ने पनि उल्लेख गरिएको छ । जेनजी आन्दोलनपछि गठन भएको नागरिक सरकार तथा यसको सिफारिसमा भएको विघटन अदालतबाट व्यवस्थापन योग्य विषय नभएको पनि जवाफमा उल्लेख छ । विशेष परिस्थितिमा प्रधान न्यायाधीश वा न्यायाधीश भएकै कारण राजनीतिक दायित्वबाट पन्छिन नमिल्ने पनि प्रधानमन्त्रीको जवाफमा उल्लेख छ । विघटित सभाले नागरिक अपेक्षा अनुसार सरकार दिन नसकेकाले जेनजी विद्रोहपछि पुरानो जनादेशले निरन्तरता नपाएको पनि जवाफमा उल्लेख छ । जवाफमा प्रधानमन्त्री कार्कीले संविधानको धारा ६१(४) अनुसार गठित सरकार नियिमत नभई पृथक् भएको जवाफमा उल्लेख छ ।नवनियुक्त सदस्य सचिवलाई निर्देशन यसैबिच प्रधानमन्त्री सुशीला कार्कीले लुम्बिनी विकास कोषका नवनियुक्त सदस्य सचिव दीपक श्रेष्ठलाई धर्मको हेक्का राखेर काम गर्न निर्देशन दिनुभएको छ । गोरखाका ४६ वर्षीय श्रेष्ठलाई मन्त्रीपरिषद्ले मनोनीत गरेपछि संस्कृति, पर्यटन तथा नागरिक उड्डयन मन्त्रालयको जिम्मेवारीसमेत सम्हालिरहनुभएका कार्कीले यस्तो निर्देशन दिनुभएको हो । “तपाईंलाई सरकारले विश्वास गरेर जुन जिम्मेवारी दिएको छ, इमानदारीसाथ त्यो पूरा गर्नुहोला । त्यो (लुम्बिनी) धार्मिक संस्था हो । धर्मको हेक्का राखेर काम गर्नुहोला । तपाईंको अहिलेको कामले भविष्यमा तपाईंका सन्ततिले पनि शिर ठाडो पारेर हिँड्न सकून् । गौरव गर्न सकून् ।”",
      "link": "https://gorkhapatraonline.com/news/182122",
      "image": "https://gorkhapatraonline.com/storage/media/320750/conversions/sushila-karki-original-thumb.jpg"
    },
    {
      "slug": "182121",
      "title": "वाइडबडी खरिद मुद्दामा पुनरावेदन",
      "timestamp": 1764720000000,
      "source": "gp",
      "content": "नेपाल वायु सेवा निगमको वाइडबडी विमान खरिदमा भएको आर्थिक अनियमिततासम्बन्धी मुद्दामा विशेष अदालतबाट भएको फैसलाप्रति असन्तुष्टि जनाउँदै अख्तियार दुरुपयोग अनुसन्धान आयोगले सर्वोच्च अदालतमा पुनरावेदन गरेको छ ।",
      "longContent": "गोरखापत्र समाचारदाता काठमाडौँ, मङ्सिर १७ गते । नेपाल वायु सेवा निगमको वाइडबडी विमान खरिदमा भएको आर्थिक अनियमिततासम्बन्धी मुद्दामा विशेष अदालतबाट भएको फैसलाप्रति असन्तुष्टि जनाउँदै अख्तियार दुरुपयोग अनुसन्धान आयोगले सर्वोच्च अदालतमा पुनरावेदन गरेको छ । विशेष अदालतको फैसला त्रुटिपूर्ण रहेको दाबी गर्दै त्यसलाई बदर गरेर मागबमोजिम कारबाही हुनुपर्ने आयोगले दाबी गरेको छ । यस प्रकरणमा संलग्न रहेको आरोपमा तत्कालीन संस्कृति, पर्यटन तथा नागरिक उड्डयनमन्त्री जीवनबहादुर शाहीसहित ३२ जनालाई प्रतिवादी बनाएर २०८१ चैत २२ गते मुद्दा दायर गरिएको थियो । उक्त मुद्दामा प्रतिवादी सबैलाई जनही एक अर्ब ४७ करोड १० लाख ८५ हजार ४८२ रुपियाँ बिगो कायम गरी भ्रष्टाचार निवारण ऐन अनुसार कारबाही माग गरिएको थियो ।  तर विशेष अदालतले २०८१ मङ्सिर २० गते फैसला गरेर सबैजसो प्रतिवादीलाई सफाइ दिएको थियो । मङ्गलबार पुनरावेदनमार्फत आयोगले कर्णाली प्रदेशका पूर्वमुख्यमन्त्री तथा हाल नेपाली कांग्रेसका तर्फबाट हुम्ला प्रदेश सभा सदस्य शाही, नेपाल सरकारका दुई जना पूर्वसचिवसहित २४ जना नेपाली र आठ जना विदेशी नागरिकलाई प्रतिवादी बनाएको छ । उहाँहरूको मिलेमतोमा प्रचलित कानुनविपरीत विमान खरिद गरेको तथा राज्यलाई ठुलो रकम नोक्सानी पु¥याएर विमान आपूर्तिकर्ता कम्पनीसँग व्यक्तिगत लाभ लिएको आयोगले जनाएको छ । सार्वजनिक खरिदसम्बन्धी ऐन नियमनलाई अनदेखा गरेर अघि बढाइएको विमान खरिद प्रव्रिmयालाई शाहीले विभागीय मन्त्रीको हैसियतमा सच्याउन निर्देशन दिनुपर्नेमा प्रक्रिया अघि बढाउन सहमति प्रदान गरेको आयोगको दाबी छ ।",
      "link": "https://gorkhapatraonline.com/news/182121",
      "image": "https://gorkhapatraonline.com/storage/media/320747/conversions/widebody-annapurna-original-thumb.jpg"
    },
    {
      "slug": "182119",
      "title": "हिजोका लडाकु आज उद्यमी",
      "timestamp": 1764720000000,
      "source": "gp",
      "content": "तनहुँको भिमादमा जन्मेर चितवनको राप्ती नगरपालिका–८ मा स्थायी बसोबास भएका मनोजकुमार विकको जीवनकहानी सुन्दा आङ   सिरिङ्ङ हुन्छ । समाजमा व्याप्त जातीय विभेद, वर्गीय असमानता र कुरीतिविरुद्ध परिवर्तन ल्याउन भन्दै उहाँ २०५८ सालमा १० कक्षा पढ्दै गर्दा माओवादी युद्धमा होमिनुभयो ।",
      "longContent": "नवलपुर, मङ्सिर १७ गते । तनहुँको भिमादमा जन्मेर चितवनको राप्ती नगरपालिका–८ मा स्थायी बसोबास भएका मनोजकुमार विकको जीवनकहानी सुन्दा आङ सिरिङ्ङ हुन्छ । समाजमा व्याप्त जातीय विभेद, वर्गीय असमानता र कुरीतिविरुद्ध परिवर्तन ल्याउन भन्दै उहाँ २०५८ सालमा १० कक्षा पढ्दै गर्दा माओवादी युद्धमा होमिनुभयो ।  रुकुमको खारा, म्याग्दीको बेनीलगायत दर्जनौँ ठुला लडाइँको अग्रपङ्क्तिमा उभिएका विक २०६२ चैत ८ गते चितवनको दारेचोकमा तत्कालीन शाही नेपाली सेनासँगको भिडन्तमा मरेर पनि बाँच्न सफल हुनुभयो । “दारेचोकमा सेनाको कमान्डोसँग दुई घण्टा भिडन्त भयो,” घटना सम्झँदै विकले भन्नुभयो, “गम्भीर घाइते भएँ, घस्रिँदै केही पर एउटा गोठमा गएर आठ दिन बिताएँ, आठ दिनपछि पार्टी सम्पर्कमा आउँदा जताततै मेरो श्रद्धाञ्जली कार्यक्रम सम्पन्न भइसकेको रहेछ । म जीवितै देखेपछि सबैतिर खुसियाली छायो । त्यतिबेला १६ जना सहिद हुनुभयो । म १७ औँ नम्बरमा रहेछु ।”त्यसरी मरेर बाँचेका विक अहिले गाउँमै तरकारी खेती र गाईभैँसी पालेर मनग्य आम्दानी गर्न सफल हुनुभएको छ । “दुई बिघामा तरकारी खेती गरेको छु, गाईभैँसी पालेर दुध बेचेर पनि राम्रै आम्दानी भएको छ,” विकले भन्नुभयो, “जीवन सहज लाग्न थालेको छ, १० जनालाई रोजगारी पनि दिएको छु ।”किशोरावस्थामै २०५४ सालमा माओवादी युद्धमा होमिएका चितवन भण्डाराका कविराज कँडेल बहिर्गमनमा परेर विस्तृत शान्ति सम्झौतापछि रोजगारीका लागि दुबई गएर १४ वर्ष बिताउनुभयो । त्यहाँबाट कमाएर ल्याएको पाँच लाख रुपियाँ तरकारी खेतीमा लगानी गरेर उहाँ अहिले करोडपति कृषक बन्न सफल हुनुभएको छ । २० बिघा क्षेत्रफलमा तरकारी खेती गरेर पछि होलसेलमा खरिद बिक्री गर्न थाल्नुभएका कँडेलले अहिले तरकारी विदेश निर्यातसमेत गर्नुहुन्छ । “दुनियाँ सुतिरहेको बेलामा राति २ बजे उठेर हाटबजार जान्छु, बिहान १० बजेसम्म तरकारी खरिद बिक्री गर्छु, दैनिक सात लाखसम्मको कारोबार हुन्छ,” कँडेलले भन्नुभयो, “मासिक पाँच/सात लाख रुपियाँ कमाइ गर्छु, चार पाँच जनालाई रोजगारी दिएको छु, इमानदार भएर मेहनत गर्ने हो भने आम्दानी गर्न गाह्रो छैन ।”लगनशील भएर काम गर्ने हो भने नेपालमै पनि राम्रो कमाउन सकिँदो रहेछ भन्ने उदाहरण बन्नुभएको छ कँडेल । “दुई वर्षमा दुई करोडमा घर किनेँ, गाडी छ, बैङ्कमा पनि केही रकम जम्मा गरेको छु, जिन्दगी सहज बन्दैछ,” उहाँले भन्नुभयो । सिन्धुली घर भएका देवीप्रसाद ढकाल रवीन्द्र मजदुरी गर्नका लागि २०६० सालमा पोखरा पुग्नुभयो । केही समयपछि नै उहाँ माओवादीमा लागेर लडाकु बन्नुभयो । २०६० कात्तिक १८ गते नेपाली सेनाको मध्य पृतनाले उहाँलाई गिरफ्तार गरी धादिङको गजुरी ब्यारेकमा राख्यो । गिरफ्तार भएको एक वर्ष ११ दिनमा ब्यारेक तोडेर भाग्नुभएका उहाँ पनि अहिले चितवनमा व्यावसायिक तरकारी खेती र गाईभैँसी पालनमा व्यस्त हुनुहुन्छ । २०५६ सालदेखि माओवादी लडाकु बनेका सिन्धुलीको जुगल गाउँपालिका बिर्खबहादुर श्रेष्ठ चितवनको कालिका नगरपालिकामा ठेला गाडामा मौसम अनुसारका तरकारी र फलफूलको व्यापार गर्नुहुन्छ । “कहिले मकै पोलेर बेच्नु, कहिले तरकारी र फलफूल अनि कहिले पिँडालु र मास बेचेर पाँच छोराछोरीसहित सात जनाको परिवार पाल्नु परेको छ,” श्रेष्ठले भन्नुभयो । लडाइँको मोर्चामा खानपान र आराम नमिल्दा भरतपुर–१६, सरनपुरका विजय परियार ‘क्रान्ति’ लाई ठुलो आन्द्राको क्यान्सर भयो । देशका लागि ज्यान दिन हिँडेका परियार भन्नुहुन्छ, “आफूलाई क्यान्सर लागे पनि देशलाई क्यान्सर नलागोस् ।” लडाइँमा प्राविधिक क्षेत्रमा रहेर काम गरेका परियार अहिले पनि यही क्षेत्रमै सक्रिय हुनुहुन्छ । तेस्रो डिभिजन चौथो बटालियनको सहकमान्डर भएका बागलुङका टेकबहादुर बुढाले बम डिस्पोज गर्ने बेलामा सानो गल्तीले दुवै हातका औँला र एउटा आँखा गुमाउनुप¥यो तर पनि उहाँले आफ्नै व्यवसाय गरेर सहज ढङ्गले जीवन गुजारा गरिरहनुभएको छ ।",
      "link": "https://gorkhapatraonline.com/news/182119",
      "image": "https://gorkhapatraonline.com/storage/media/320744/conversions/22-original-thumb.jpg"
    },
    {
      "slug": "182118",
      "title": "प्रशासनमा रोकिँदै खर्चालु प्रवृत्ति",
      "timestamp": 1764720000000,
      "source": "gp",
      "content": "कार्यालयकै बैठक कक्ष वा कार्यकक्षमै गर्न सकिने छलफल पनि होटलमा गरेर बिल भुक्तानी गर्ने, विभागीय अधिकारीहरूको जिम्मेवारीमा पर्ने कामका लागि उपसमितिहरू बनाएर बैठक खर्च लिने कर्मचारी प्रशासनको खर्चालु प्रवृत्ति अहिले ठप्प छ ।",
      "longContent": "काठमाडौँ, मङ्सिर १७ गते । कार्यालयकै बैठक कक्ष वा कार्यकक्षमै गर्न सकिने छलफल पनि होटलमा गरेर बिल भुक्तानी गर्ने, विभागीय अधिकारीहरूको जिम्मेवारीमा पर्ने कामका लागि उपसमितिहरू बनाएर बैठक खर्च लिने कर्मचारी प्रशासनको खर्चालु प्रवृत्ति अहिले ठप्प छ । सुशासन र सेवा प्रवाहलाई उच्च प्राथमिकता दिने सरकारको नीति कार्यान्वयन क्रममा अहिले सरकारी कार्यालयहरूमा हुने कुनै पनि बैठक भत्ता कर्मचारीले लिने गरेका छैनन् । सरकारी कार्यालयले गर्ने राष्ट्रियस्तरका सबै गोष्ठी, सेमिनार, कार्यशाला अन्तरक्रिया जस्ता कार्यक्रम सरकारी भवन तथा हलमा आयोजना भएका छन् । अनावश्यक दरबन्दी कटौती गरी सरकारले आवश्यकताका आधारमा मात्र दरबन्दी सिर्जना गर्ने प्रक्रियासमेत अगाडि बढाइएको छ । प्रधानमन्त्री तथा मन्त्रीपरिषद् कार्यालयका प्रवक्ता हेमराज आर्यालले वर्तमान सरकारको जग भनेकै सुशासन कायम गर्ने भएकाले सरकारले सुशासन कायम गर्न अनावश्यक खर्च र दरबन्दी कटौती गर्ने कार्य सुरु गरेर नागरिकलाई सुशासनको अनुभूति दिलाउने काम गरिरहेको बताउनुभयो । उहाँले भन्नुभयो, “जेनजी पुस्ताको माग नै सुशासन, चुस्त दुरुस्त र झन्झटरहित प्रभावकारी सेवा हो । वर्तमान सरकार र सबै कर्मचारी संयन्त्रले अहिले सरकारको लक्ष्य अनुसार नै काम गरिरहेकाले क्रमिक रूपमा नागरिकले त्यसको अनुभूति गर्दै गएका छन् ।”  सरकारले सुशासन र सेवा प्रवाहलाई उच्च प्राथमिकता कायम गर्ने योजना अनुसार नै अहिले सरकारी कार्यालयका सेमिनार, गोष्ठी तथा कार्यक्रम सरकारी कार्यालयकै हलमा गर्दा, बैठक भत्ता नलिँदा र अत्यावश्यकबाहेकका खर्च कटौती हुँदा राज्यको ठुलो आर्थिक व्ययभार जोगिएको प्रधानमन्त्री तथा मन्त्रीपरिषद्को कार्यालयले स्पष्ट पारेको छ । सबै सरकारी कार्यालयले जेनजी पुस्ताको चाहना अनुसार सार्वजनिक सेवा प्रवाह एवं निर्णय प्रव्रिmयालाई चुस्त, मितव्ययी र प्रभावकारी बनाउन बाधक देखिएका मापदण्ड, कार्यविधि तथा निर्देशिकाहरूलाई परिमार्जन गर्ने प्रक्रिया अगाडि बढाइएको छ ।  कर्मचारीलाई सेवाको भावना जागृत गराई सुशासन र भ्रष्टाचारमुुक्त प्रशासनको माध्यमबाट सेवा प्रदान गर्न कर्मचारीलाई उत्प्रेरित गरिएको छ । अहिले निजामती प्रशासनमा दक्ष र प्रविधिको उच्चतम रूपमा प्रयोग गरी नागरिकलाई सहज र सरल रूपमा सेवा प्रदान गर्न सबै मन्त्रीहरूले मातहतका कर्मचारीलाई निर्देशन दिनुभएको छ । कर्मचारीलाई सेवाको भावनाले उत्प्रेरित गर्दै नागरिकमैत्री सेवा प्रदान गर्दा जेनजी पुस्ताको भावना समेट्न प्रधानमन्त्री कार्यालयबाट निर्देशन भएकाले सोही अनुसार अहिले काम भइरहेको प्रवक्ता अर्यालले स्पष्ट पार्नुभयो । अत्यावश्यक कार्यालयमा पदपूर्ति नागरिकलाई प्रत्यक्ष सेवा प्रवाह गर्नुपर्ने कार्यालयहरूमा कर्मचारी दरबन्दी रिक्त रहेको भए सम्बन्धित कार्यालयको आग्रहमा सङ्घीय मामिला तथा सामान्य प्रशासन मन्त्रालयले कर्मचारी पूर्ति गर्ने काम गरिरहेको छ । निजामती प्रशासनमा दक्ष व्यक्तिलाई कार्यालयको प्रमुुखको नेतृत्व प्रदान गरी विधिको शासन कायम गरी प्रशासनिक सुधारमा जेनजीका मागलाई सम्बोधन गर्ने प्रयास भइरहेको छ । सङ्घीय मामिला तथा सामान्य प्रशासन मन्त्रालयले अत्यावश्यक सेवा प्रवाह गर्ने कार्यालयमा कर्मचारीको अभावमा सेवाग्राहीले सास्ती पाउने परिस्थितिको अन्त्य गर्दै कर्मचारी पूर्ति गर्ने कार्यलाई प्राथमिकताका साथ कार्यान्वयन गरिरहेको जनाएको छ । मन्त्रालयका सहसचिव पार्वती शर्माले अत्यावश्यक सेवा प्रदान गर्ने कार्यालयमा कर्मचारी पूर्ति गर्ने काम मन्त्रालयले गरिरहेको बताउनुभयो ।  मन्त्रालयले निर्वाचन आयोग, अख्तियार दुरुपयोग अनुसन्धान आयोग, गृह मन्त्रालय, यातायात व्यवस्था विभाग, जिल्ला प्रशासन कार्यालयलगायत निकायमा  कर्मचारी पूर्ति गर्न कुनै कसर बाँकी नराखेको जनाएको छ । उहाँले भन्नुभयो, “सरकारको नीति अनुसार अहिले कर्मचारी पूर्ति गर्ने कार्यमा मन्त्रालय सक्रिय छ । अत्यावश्यक सेवा प्रवाह गर्ने निकायमा कर्मचारीको कमी हुन दिइएको छैन । अहिले त्यस्ता कार्यालयमा कर्मचारी माग गरिए मन्त्रालयले तत्काल कर्मचारी पूर्ति गर्न तयार छ ।”उहाँका अनुसार अहिले नागरिकको घरदैलोमा सेवा पु¥याउने सार्वजनिक प्रशासनलाई चुस्त, प्रभावकारी, सेवाग्राहीमैत्री बनाउन कर्मचारी खटनपटनलाई प्रभावकारी बनाइएको छ । यसअघि हुँदै आएका अनियमितता र ढिलासुस्ती न्यूनीकरण हुँदै आएका छन् । जेनजी पुस्ताले आमूल सुधारको खाँचो औँल्याएका मन्त्रालयले सोही अनुसार कर्मचारीको व्यवस्थापन गर्दै आएका छन् । कानुन तथा प्रशासनविद् काशीराज दाहालले सूचना र प्रविधिको उच्चतम प्रयोग गर्दै भ्रष्टाचारमुक्त प्रशासन निर्माण गर्दा मात्र जेनजी पुस्ताले राखेको माग अनुसारको प्रशासन निर्माण हुन सक्ने बताउनुभयो ।",
      "link": "https://gorkhapatraonline.com/news/182118",
      "image": "https://gorkhapatraonline.com/storage/media/320742/conversions/pm-office42025-09-14-11-12-53-original-thumb.jpg"
    },
    {
      "slug": "182116",
      "title": "मेयर कप फुटबल : कटारी र बेनी सेमीफाइनलमा",
      "timestamp": 1764633600000,
      "source": "gp",
      "content": "बागलुङमा जारी मेयर कप फुटबल प्रतियोगितामा उदयपुरको कटारी र म्याग्दीको बेनी नगरपालिका सेमीफाइनलमा प्रवेश गरेका छन् । प्रतियोगिताको तेस्रो दिन मंगलबार सम्पन्न क्वाटरफाइल खेल जित्दै कटारी नगरपालिका र बेनी नगरपालिकाले सेमीफाइनलको यात्रा तय गरेका हुन् ।",
      "longContent": "रामकृष्ण बोहराबागलुङ, मंसिर १६ गते । बागलुङमा जारी मेयर कप फुटबल प्रतियोगितामा उदयपुरको कटारी र म्याग्दीको बेनी नगरपालिका सेमीफाइनलमा प्रवेश गरेका छन् । प्रतियोगिताको तेस्रो दिन मंगलबार सम्पन्न क्वाटरफाइल खेल जित्दै कटारी नगरपालिका र बेनी नगरपालिकाले सेमीफाइनलको यात्रा तय गरेका हुन् । कटारीले प्रहरी र बेनीले आयोजक बागलुङ नगरपालिकालाई पराजित गरेको हो । मंगलबार सम्पन्न पहिलो खेलमा विभागीय टोली गण्डकी प्रदेश प्रहरी पोखरालाई ट्राइबेकरमा स्तब्ध बनाउँदै कटारीले सेमीफाइनल भीडन्त पक्का गरेको हो । ट्राइबेकरमा प्रहरीलाई कटारी नगरपालिकाले २–४ गोल अन्तरले पराजित गरेको छ । कटारीको जितमा गोलरक्षक सागर मगर नायक बन्नुभएको छ । मगरले प्रहरीका खेलाडि सन्दीप तामाङ र अंकित गुरुङको पेनाल्टीलाई उत्कृष्ट बचाउ गर्नुभएको थियो । मगर म्यान अफ दि म्याच घोषित हुँदै दुई हजार रुपियाँ प्राप्त गर्नुभएको छ । कटारीको जितमा दिकेश लामा, गणेश भुजेल, पवन पाख्रिन र हेमन्त भुजेलले गोल गर्नुभयो भने प्रहरीका लागि समिट श्रेष्ठ र सरोज तिताङले गोल गर्नुभएको थियो । कटारीले बुधबार बिहान हुने पहिलो खेलमा आयोजक बागलुङ नगरपालिका ‘निलो’सँग फाइनल यात्राका लागि प्रतिष्पर्धा गर्नेछ । बलियो टोली प्रहरीलाई पन्छाएको कटारीले दोस्रो रोजाइका खेलाडि सम्मिलित बागलुङ नगरपालिका ‘निलो’लाई सहजै पन्छाउने अनुमान गरिएको छ ।यस्तै, मंगलबारै भएको दोस्रो क्वाटरफाइनल खेलमा आयोजक बागलुङ नगरपालिका ‘सेतो’लाई १–२ गोलले पराजित गर्दे बेनी नगरपालिका म्याग्दीले सेमीफाइनल यात्रा पक्का गरेको हो । बेनीको जितमा विनम थजाली दुई गोलको योगदान गर्नुभयो । विनमले खेलको पहिलो हाफको ५ औं र दोस्रो हाफको ७० औं मिनेटमा उत्कृष्ट गोल गर्नुभएको थियो ।बागलुङ नगरपालिकाका लागि आशबहादुर गुरुङले ७५ औं मिनेटमा सान्त्वना गोल फर्काए पनि जितका लागि पर्याप्त हुन सकेन । बेनीको जितमा नायक बन्नुभएका विनम थजाली म्याद अफ दि म्याच घोषित हुँदै दुई हजार रुपियाँ पुरस्कार प्राप्त गर्नुभएको छ । बेनीले बुधबार हुने दोस्रो सेमीफाइनल खेलमा पैयुँ गाउँपालिको सामना गर्नेछ ।     प्रतियोगिताको विजेता टोलीले ३ लाख ३३ हजार ३ सय ३३ रुपियाँ नगदसहित ट्रफी र मेडल प्राप्त गर्नेछ । उपविजेतालाई २ लाख २ हजार २ सय २२ रुपियाँ पुरस्कार प्रदान गरिने छ भने सर्वाधिक गोलकर्ता, सर्वोत्कृष्ट खेलाडी र सर्वोत्कृष्ट प्रशिक्षकलाई १०–१० हजारका दरले पुरस्कार प्रदान गरिने खेल संयोजक गौतमले जानकारी दिनुभयो ।बागलुङ नगर खेलकुद विकास समितिको आयोजनामा रामरेखास्थित बाङ्ेचौर खेल मैदानमा चलिरहेको प्रतियोगिता मंसिर १८ गतेसम्म चल्नेछ । बागलुङ नगरपालिकाले २०७६ सालमा दोस्रो मेयर कप गरेपछि स्थगित भएको ‘मेयर कप’ फुटवल प्रतियोगिता यस वर्षदेखि पुनः सुरु भएको हो ।",
      "link": "https://gorkhapatraonline.com/news/182116",
      "image": "https://gorkhapatraonline.com/storage/media/320740/conversions/Mayor-Cup-Football-Photo-original-thumb.jpg"
    },
    {
      "slug": "182113",
      "title": "चितुवाको आक्रमणबाट एक घाइते",
      "timestamp": 1764633600000,
      "source": "gp",
      "content": "बर्दियाको बारबर्दिया नगरपालिकामा चितुवाले आक्रमण गर्दा एक युवती घाइते हुनुभएको छ । बारबर्दिया नगरपालिका –४ जगतियाकी १८ वर्षीया अजिता थारू घाइते हुनुभएको हो ।",
      "longContent": "यज्ञप्रसाद सापकोटा गुलरिया (बर्दिया), मंसिर १६ गते । बर्दियाको बारबर्दिया नगरपालिकामा चितुवाले आक्रमण गर्दा एक युवती घाइते हुनुभएको छ । बारबर्दिया नगरपालिका –४ जगतियाकी १८ वर्षीया अजिता थारू घाइते हुनुभएको हो ।साँझ करिब ५ बजे घरनजिकै रहेको खेतमा पराल लिन जाँदा परालमा लुकेर बसेको चितुवाले थारूलाई आक्रमण गरेको थियो । चितुवाले आक्रमण गरेको देखेपछि स्थानीयले होहल्ला गरेर चितुवाबाट युवतीलाई छुटाएको स्थानीयले बताएका छन् । चितुवाको आक्रमणबाट घाइते भएकी थारूलाई तत्काल उपचारका लागि परिवारले बर्दिया अस्पताल गुलरियामा लगेको जिल्ला प्रहरी कार्यालय बर्दियाका प्रहरी निरीक्षक प्रकाशसिंह कार्कीले बताउनुभयो ।",
      "link": "https://gorkhapatraonline.com/news/182113",
      "image": "https://gorkhapatraonline.com/storage/media/320736/conversions/chituwa-original-thumb.jpg"
    },
    {
      "slug": "182112",
      "title": "चलचित्र विधेयक संशोधनसहित अघि बढ्छ : सञ्चारमन्त्री खरेल",
      "timestamp": 1764633600000,
      "source": "gp",
      "content": "सञ्चार तथा सूचना प्रविधिमन्त्री जगदीश खरेलले चलचित्र विधेयक संशोधनसहित अगाडि बढ्ने बताउनुभएको छ।",
      "longContent": "काठमाडौँ, मङ्सिर १६ गते। सञ्चार तथा सूचना प्रविधिमन्त्री जगदीश खरेलले चलचित्र विधेयक संशोधनसहित अगाडि बढ्ने बताउनुभएको छ। उहाँले विधेयकमा संशोधन गर्न सकिने प्रावधान हुँदाहुँदै सरकार विधेयक फिर्ता गर्ने पक्षमा नरहेको स्पष्ट पार्दै यस्तो बताउनुभएको हो। सञ्चारमन्त्री खरेलले भन्नुभयो,“सरकारले विधेयक फिर्ता लिन चाहेको छैन। विधेयक प्रक्रिया अगाडि बढाउनुपर्छ भन्नेमा सरकार स्पष्ट छ, सरकार, समिति र चलचित्र क्षेत्रका सरोकारवालाको सुझावका आधारमा विधेयकमा व्यापक परिमार्जन गरेर अगाडि बढ्नुपर्छ।”\tउहाँले विधेयकको दफावार छलफलको क्रममा संशोधन गर्न सकिने धारणा राख्नुभयो।\tसञ्चारमन्त्री खरेलसमेत सहभागी राष्ट्रिय सभाको विधायन व्यवस्थापन समितिको आजको बैठकमा सरकारले प्रस्तुत गरेको चलचित्र विधेयक अघि बढाउने विषयमा सहमति जुटेको छ। समितिको मङ्गलबार सिंहदरबारमा बसेको बैठकमा सरकार, सांसद र सरोकारवालाको छलफलपछि विधेयक चलचित्र क्षेत्रको आवश्यक बुँदा थपेर संशोधनसहित अघि बढ्ने सहमति जुटेको हो। सरकारकोतर्फबाट धारणा सुनिसकेपछि चलचित्रकर्मी, निर्माता संघ र अन्य सरोकारवाला पनि विधेयक संशोधनको पक्षमा देखिएका छन्।बैठकमा  सुझाव दिन पुग्नुभएका चलचित्र विकास बोर्डका अध्यक्ष दिनेश डिसी, चलचित्र कलाकार संघका अध्यक्ष मोहन निरौला, निर्माता संघका महासचिव खगेन्द्र लामिछाने तथा चलचित्र पत्रकार संघका अध्यक्ष समीर बलामीलगायतले चलचित्र विधेयक चलचित्र क्षेत्रको विधि आयामलाई समेट्ने गरी संशोधन गर्नु आवश्यक भएको बताउनुभयो। \tबैठकमा समिति सभापति तुलसाकुमारी दाहालले विधेयकमा विभिन्न चरणमा सरोकारवाला, विज्ञ र सांसदसँग छलफल गरी दफावार छलफलमा अघि बढ्न समिति तयार रहेको बताउनुभयो। समितिले संशोधनका लागि सरोकारवालासँग लिखित सुझाव पनि मागेको छ।",
      "link": "https://gorkhapatraonline.com/news/182112",
      "image": "https://gorkhapatraonline.com/storage/media/320734/conversions/meeting1-original-thumb.jpg"
    },
    {
      "slug": "182103",
      "title": "स्वास्थ्यका १५ निकायको ओएनएम गर्न पूर्वस्वीकृति दिने सरकारको निर्णय",
      "timestamp": 1764633600000,
      "source": "gp",
      "content": "सरकारले स्वास्थ्य तथा जनसंख्या मन्त्रालयअन्तर्गतका १५ वटा निकायको संगठन तथा व्यवस्थापन सर्वेक्षण (ओएनएम) गर्न पूर्वस्वीकृति दिने निर्णय गरेको छ ।",
      "longContent": "काठमाडौँ, मङ्सिर १६ गते । सरकारले स्वास्थ्य तथा जनसंख्या मन्त्रालय अन्तर्गतका १५ वटा निकायको संगठन तथा व्यवस्थापन सर्वेक्षण (ओएनएम) गर्न पूर्वस्वीकृति दिने निर्णय गरेको छ । सोमबार बसेको मन्त्रिपरिषदको बैठकले स्वास्थ्यका १५ वटा निकायको संगठन तथा व्यवस्थापन सर्वेक्षण गर्न पूर्वस्वीकृति दिने निर्णय गरेको हो। सरकारले स्वास्थ्य सेवा विभाग, औषधी व्यवस्था विभाग, स्वास्थ्य बीमा बोर्ड, वीर अस्पताल, डडेलधुरा अस्पताल, गेटा अस्पताल, कान्ति अस्पताल, परोपकार प्रसूति तथा स्त्रीरोग अस्पताल, राष्ट्रिय आयुर्वेद पञ्चकर्म तथा योग सेवा केन्द्र बूढानीलकण्ठ, भरतपुर अस्पतालमा बनिरहेको ट्रमा सेन्टर, सुशील कोइराला प्रखर क्यान्सर अस्पताल, सिंहदरबार वैद्यखाना, कीटजन्य रोग अनुसन्धान तथा तालिम केन्द्र र राष्ट्रिय औषधी प्रयोगशालाको संगठन तथा व्यवस्थापन सर्वेक्षण गर्न पूर्व स्वीकृति दिएको हो।यसैगरी, मन्त्रिपरिषद्को बैठकले स्वास्थ्य तथा जनसंख्यामन्त्री डा.सुधा शर्मा गौतम भारत भ्रमणलाई समेत स्वीकृति प्रदान गरेको छ । डा.शर्मा पुस २ देखि ४ गतेसम्म भारतको नयाँदिल्लीमा आयोजना हुने दोस्रो डब्लूएचओ ग्लोबल समिट एण्ड ट्रेडिसनल मेडिसिन एण्ड हाइलेभल मिनिष्टरियल डाइलग वन इम्प्लीमेन्टेसन अफ दि डब्लूएचओ ग्लोबल स्ट्राटेजी, २०२५-२०३४ कार्यक्रममा भाग लिन दिल्ली जान लाग्नुभएको हो ।",
      "link": "https://gorkhapatraonline.com/news/182103",
      "image": "https://gorkhapatraonline.com/storage/media/320720/conversions/images-(3)-original-thumb.jpg"
    }
  ]
}